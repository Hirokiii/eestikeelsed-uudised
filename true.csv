title,text,subject,date,link
Sotsiaalminister Kiik: uusi piiranguid ei saa kahjuks välistada,"""Vastavalt kokkulepitud korrale vaatame iga kahe nädala tagant üle piirangute kehtivuse. Üldjuhul oleme neid pikendanud, kuid kui näeme, et nakkuse levik on läinud allapoole, siis on osast (piirangutest) võimalik ka loobuda. See sõltub inimeste käitumisest, nakatumise näitajatest lähinädalatel,"" rääkis Kiik, vahendab ERR-i uudisteportaal. ""Seda, et tuleb juurde piiranguid, ei saa kahjuks välistada. Tuleb vaadata nakatumiskordajat, kui palju on uusi koldeid, nakatumise probleeme mõnes piirkonnas, valdkonnas, ja vastavalt sellele reageerida,"" sõnas Kiik. Ministri sõnul on valitsus seadnud sihiks, et seekord Eesti elu kinni ei pandaks. ""Oleme suutnud seda päris hästi, nii inimesed oma käitumisega, vastutustundlikud ettevõtjad, kohalikud omavalitsused, aga loodan, et suudame seda aasta lõpuni."" Kiik ütles, et praegu ei vaadata ümber otsust suunata Tallinna ja Harjumaa gümnasistid distantsõppele. ""Praegu me edasi-tagasi selliseid piiranguid ei muuda,"" kinnitas minister ja lisas, et koolikeskkondades on (Tallinnas ja Harjumaal nakatumine) suhteliselt levinud.",Delfi,1607028290,https://www.delfi.ee/news/paevauudised/eesti/sotsiaalminister-kiik-uusi-piiranguid-ei-saa-kahjuks-valistada?id=91868243
"FOTOD | Sillamäe elanikud ootavad vene vaktsiini tulekut, aga COVID-19 profülaktikaks söövad küüslauku ja pesevad käsi pesuseebiga","Astume ühe mehe juurde, kes seisab pingi juures. Ta on maskis. Mees räägib, et on valmis laskma end koroonaviiruse vastu vaktsineerida. Aga ainult vene toodangu Sputnik V-ga. ""See on kontrollitud. Kaitseminister Šoigu ei teinud seda ilmaasjata. Žirinovski. Presidendi tütar. Seal on teadus. Aga Ameerikas – lugege internetist. Läbi kontrollimata. Lühidalt öeldes toores vaktsiin."" Oma sõnul tal meditsiinilist haridust ei ole, aga ta on insener-keemik, töötas põlevkivikeemiatehases, kuid nüüd on pensionär. Koroonaviiruse testi mees teha ei taha, sest see on tasuline. ""Venemaal on see tasuta,"" toob ta näite. ""Kuid meie teiega elame ju Eestis. Täna oleme siin, homme sõidame sinna ja siis saab teha.""",Delfi,1607025909,https://www.delfi.ee/news/paevauudised/eesti/fotod-sillamae-elanikud-ootavad-vene-vaktsiini-tulekut-aga-covid-19-profulaktikaks-soovad-kuuslauku-ja-pesevad-kasi-pesuseebiga?id=91867857
Maris Jesse: enne märtsi tavainimesed koroonavaktsiini ei saa,"Jesse selgitas ""Ringvaates"", et esmalt saavad vaktsineerimisvõimaluse tervishoiutöötajad ja hoolekandetöötajad, kes haigete ja riskirühma eest hoolitsevad, vahendab ERR. Järgmisena hooldekodude elanikud ja eakad ning kroonilisi haigusi põdevad inimesed, keda on vaja koroonaviiruse eest kaitsta. Ülejäänud inimesed saavad lasta end vaktsineerida viimasena. ""Praegu julgeks öelda, et mitte enne märtsi, aga kevade jooksul,"" sõnas ta. Jesse sõnul sõltub see ka sellest, millal ja millistes kogustes vaktsiinid Eestisse jõuavad. Jesse ütles, et tervishoiutöötajad tuleb vaktsineerida esimeste seas sellepärast, et haiglad tuleksid haigete vastuvõtmisega paremini toime ning poleks vaja karmimaid piiranguid. Kui mõni riik alustab vaktsineerimist juba järgmisel nädalal, siis Euroopa Liidu liikmesriikidel läheb sellega veel aega. ""Euroopa Liit on teinud otsuse, et me ei võta kasutusele vaktsiini, millel pole müügiluba, kogu dokumentatsioon sõltumatute ekspertide poolt läbi töötatud ja konsensus moodustatud. Me ei võta tarvitusele vaktsiini, millel pole patsiendi infolehte, vaktsineerimist läbi viivale professionaalile mõeldud infolehte, nii et me tõesti teame, millega on tegu,"" põhjendas Jesse.",Delfi,1607020018,https://www.delfi.ee/news/paevauudised/eesti/maris-jesse-enne-martsi-tavainimesed-koroonavaktsiini-ei-saa?id=91867623
Vene riigi reetmises kahtlustatav Sergei Lõhmus astub homme Pihkvas kohtu ette,"Petseri linnas elanud Lõhmus peeti kinni mullu augusti keskel. Teda süüdistatakse riigireetmises. Moskva kohus määras ta eeluurimisvanglasse. Väljaanne Pln-Pskov kirjutab, et hetkel viibib mees trellide taga Pihkva linna vanglas. Kohtuistung toimub sealses kohtus homme kell 10. Ajalehe Pskovskaja Gubernija teatel lõpetas Venemaa Föderaalse Julgeolekuteenistuse (FSB) poolt vahistatud Lõhmus 2011. aastal Venemaa Föderaalse Karistuste Täideviimise Teenistuse (FSIN) Pihkva juriidilise instituudi. Enne vahistamist töötas ta kohalikus saeveskis ja tegi aeg-ajalt Peterburis lisatööd turvamehena. Muid üksikasju Lõhmuse kohta ei ole avaldatud. On teada, et Lõhmust süüdistatakse Vene Föderatsiooni kriminaalkoodeksi paragrahvi 275 järgi riigireetmises. Kriminaalmenetluse materjalid on salastatud. Süüdimõistmisel võib teda oodata 12-20 aasta pikkune vanglakaristus. Vene meedia on teinud järelduse, et tema üle mõistetakse kohut kui Venemaa kodaniku üle. Lõhmusel on vend Aleksandr, kes praktiseerib Petseris advokaadina.",Delfi,1607018993,https://www.delfi.ee/news/paevauudised/krimi/vene-riigi-reetmises-kahtlustatav-sergei-lohmus-astub-homme-pihkvas-kohtu-ette?id=91867381
ÜLEVAADE | Pidu pandeemia ajal? Eestis on reeglitele vilistanud nii poliitikud ja kuulsused kui ka tudengid,,Delfi,1607018810,https://www.delfi.ee/news/paevauudised/eesti/ulevaade-pidu-pandeemia-ajal-eestis-on-reeglitele-vilistanud-nii-poliitikud-ja-kuulsused-kui-ka-tudengid?id=91867161
Ida-Virumaa saab seoses koroonapatsientide väljakutsete arvu kasvuga ühe kiirabibrigaadi juurde,"Karell kiirabi teenindab väljakutseid eeskätt Jõhvi ja Kohtla-Järve piirkonnas ning vajadusel abistab Sillamäel. Häirekeskuse Ida regiooni juht Janek Murakase sõnul on sel nädalal COVID-19 patsientide väljakutsete arv võrreldes eelmise nädalaga kasvanud pea kolm korda. ""Ühtlasi on väljakutsete põhjal täheldatav asjaolu, et koroonaviirus on taas vaikselt hooldekodudesse jõudmas. See tähendab, et juba lähiajal võib koroonaviiruse väljakutsete osakaal kasvada veelgi,"" ütles Murakas. Karell Kiirabi Ida piirkonna teenusejuht Ivetta Sakkart-Linnard tõdes, et koroonaviiruse patisentide väljakutsete hoogustumise valguses otsustati päevasesse vahetusse välja panna üks lisakiirabibrigaad. ""Uute võimalike kollete tõttu otsustasime ennetavalt täiendada kiirabi ridasid veel ühe kiirabibrigaadiga, et säilitada hädaabiteenuse kättesaadavus ning ühtlustada kiirabitöötajate koormust,"" lisas Karell Kiirabi Ida piirkonna teenusejuht. Alates homsest hakkab Ida-Virumaal töötama 15 kiirabibrigaadi – 6 Jõhvi ning Kohtla-Järve piirkonnas, 7 Narva ning Sillamäe piirkonnas ning Kiviõlis ja Iisakus kummaski 1 kiirabibrigaad.",Delfi,1607014144,https://www.delfi.ee/news/paevauudised/eesti/ida-virumaa-saab-seoses-koroonapatsientide-valjakutsete-arvu-kasvuga-uhe-kiirabibrigaadi-juurde?id=91866745
Ida-Virumaal kehtestatakse koroonapuhangu tõttu uued ranged piirangud,"Lisaks individuaaltegevustele ei puuduta piirangud professionaalset ja poolprofessionaalset sporti, sealhulgas noorte sporti. Nendes valdkondades peab olema tagatud viiruse leviku ennetamiseks vajalikud meetmed ning et kokku ei tohi puutuda teiste gruppidega. Samuti jäävad lubatuks erivajadustega inimeste huvitegevus ja -haridus. Planeeritavalt hakkavad piirangud kehtima alates laupäevast. Riigikantselei valmistab ette vastava korralduse, mis kiidetakse kava kohaselt heaks homsel e-istungil. Valitsuse kommunikatsioonibüroo teeb sellest täiendava teavituse ning avaldab vastava korralduse ja selle seletuskirja kodulehel kriis.ee Rangemaid piiranguid pooldab Ida-Virumaal nii terviseamet kui valitsust nõustavad teadlased. Samuti toetavad neid kohalike omavalitsuste juhid ja päästeamet, kellega peaminister Jüri Ratas eile konsulteeris. ""Epideemia Ida-Virumaal on suureks mureks meile kõigile, kohapeal on nakatumisnäitaja kaks ja pool korda suurem kui mujal Eestis,"" nentis ta. ""Riik on suunanud regiooni juba täiendavat abi, kuid vaja on ka täiendavaid piiranguid, et koroonaviiruse levik kontrolli alla saada."" Kohalike omavalitsuste ja terviseameti spetsialistide hinnangul on suurimaks murekohaks Ida-Virumaal huviharidus, harrastussport ning võistlused siseruumides, sest just sealt on paljud haiguskolded alguse saanud. Peaminister Jüri Ratas sõidab homme välkvisiidile Narva, Sillamäele, Jõhvi ja Kohtla-Järvele, et kohapeal olukorraga tutvuda ning arutada, kuidas toetada kohalikke kogukondi koroonaviiruse vastases võitluses.",Delfi,1607011056,https://www.delfi.ee/news/paevauudised/eesti/ida-virumaal-kehtestatakse-koroonapuhangu-tottu-uued-ranged-piirangud?id=91865899
Haiglas on rekordarv koroonahaigeid. Kui palju meditsiinitöötajaid nende eest hoolitseb?,"Terviseameti andmetel on täna haiglas 218 koroonahaiget, mis on senine rekord. Nendest vajab intensiivravi 24 patsienti, kellest 12 on juhitaval hingamisel. Terviseameti meditsiinistaabi juht Ahti Varblane selgitas, kui palju tervishoiutöötajaid koroonahaigete eest hoolitseb. ""Haigekassa arvestuse kohaselt on tavapalatis 15 voodi kohta üks arst, kuue voodi kohta üks õde ja 10 voodi kohta üks hooldaja. Intensiivravis üks arst 6-8 patsiendi kohta, üks õde kahe patsiendi kohta ja üks hooldaja nelja haige kohta,"" ütles Varblane. Seega hoolitseb täna tavapalatis viibiva 194 koroonahaige eest 13 arsti, 32 õde ja 19 hooldajat. Intensiivravi patsientidega, keda on 24, tegeleb kolm arsti, 12 õde ja kuus hooldajat. Varblane märkis, et haigekassa arvestus on arvutuslik ja võib raviasutustes erineda sõltuvalt nende eripäradest, nagu väiksemad palatid või suurem hajututatus. Haiglad vajavad lisajõude Kuivõrd koroonaviirusesse haigestub üha rohkem inimesi, siis kasvab ka surve haiglatele. Kuigi ruumi veel on, siis ähvardab mure personalipuuduse pärast. Terviseameti peadirektori asetäitja tervisekaitse alal Mari-Anne Härma ütles eilsel pressikonverentsil, et haiglatesse otsitakse appi 50 tervishoiutöötajat, sest üle saja meditsiinitöötaja on koroonaviirusesse haigestunud. Härma tõi välja, et kui nakatumine ei pidurdu, siis võib ka erakorraline meditsiin sattuda sellise surve alla, et vajalik abi ei saabu piisavalt kiiresti. Viimase ööpäeva jooksul analüüsiti Eestis 5402 koroonaviiruse testi, millest esmaseid positiivseid proove oli 451 ehk 8% testide koguarvust.",Delfi,1607006672,https://www.delfi.ee/news/paevauudised/eesti/haiglas-on-rekordarv-koroonahaigeid-kui-palju-meditsiinitootajaid-nende-eest-hoolitseb?id=91862859
ERISAADE | Mihhail Kõlvart koroonakriisist: valitsuse praegune lähenemine pole jätkusuutlik. Tuleks olla valmis ka hullemaks stsenaariumiks,"Sügise hakul oli Tallinn omamoodi teerajaja koroonaviiruse teise lainega võitlemises. Kehtestati mõningad piirangud, mis pälvisid ka kriitikat. Toona olid koroonanäitajad üpris väikesed, praeguseks on pilt teine. ""Ilmselt peaksime tunnistama, et suvel, septembris ja oktoobris me elasime illusioonis, et ohtu ei ole. Või et oht läheb kuidagi ise mööda. Esialgu oli illusioon, siis lootus. Sõnumid, mida saime nii teadlastelt kui ka valitsuselt, alati rahustasid meid,"" arutleb Kõlvart. Ta nendib, et see pole iseenesest halb, aga meil tekkis arusaam, et pole põhjust kahelda olukorra stabiilsuses. ""Meie (Tallinna linnavalitsus - toim) püüdsime öelda, et oht on tegelikult olemas, parim viis on ennetada."" Tema jutust koorub, et riiklikud sammud polnud piisavad. ""Tegime Tallinnas palju selleks, et olukorda kontrolli all hoida, aga peale koolivaheaega seda kontrolli ainult Tallinna ressursiga polnud enam võimalik,"" nendib ta. Kõlvarti hinnangul ei läinud kevadise aja õppetunnid valitsusele korda. Ei tegeletud piisavalt ennetamise ning teiseks laineks ettevalmistumisega. Riigil puudub laiahaardeline koroonaplaan Kõlvart tõdeb, et mõte riigi lukkupanemisest pole populaarne. Samal ajal teoretiseerib ta, et ehk soodustaks rangemate meetmete kehtestamine seda, et saaks ikkagi jõulude ajaks piirangutest välja tulla. Ta lisab, et mõnedes teistes riikides säärane lähenemine toimib. Kõlvart rõhutab, et lukkupanemise vältimise kõrval peaks riigijuhid olema valmis hullemaks stsenaariumiks. ""Minu arvates on vähe sellest, et ainult reageerime ja enda taktikat ehitame üles lähtuvalt sellest, mis on tänase päeva statistika. Selline lähenemine pole jätkusuutlik,"" viitab ta riigi sammudele. ""Sammud peaks ette programmeerima. Kui olukord läheb halvemaks, siis sellised meetmed. Kui olukord hakkab paranema, siis selline piirangutest välja tulemise plaan. Inimestele tuleks seda kommunikeerida, et oleks arusaam, kus praegu oleme ja mis juhtub siis, kui olukord tõesti hakkab halvenema,"" arutleb Kõlvart. Ta lisab, et eriti valmis peaks olema tervishoiusüsteemi toimetuleku tagamise probleemideks. Mis Tallinna puutub, siis riigis eriolukorra kehtestamise puhul rakenduks ""punane stsenaarium"". Maakeeli öeldes on see tegevusplaan. ""Igal linnaasutusel on selge arusaam, et kui nupp vajutatud (eriolukord kehtestatud - toim), mida tuleb teha, mis on igapäevane töökorraldus."" Koroonameetmetest mõjutab praegust argielu maskikandmise kohustus. Kõlvarti meelest võinuks kohustus tulla juba varem - soovitus või range soovitus pole arusaadav signaal. ""Samas ma ei arva, et inimesi tuleb trahvida, aga seletustööd on kindlasti vaja. Politsei võiks anda selge signaali. Isegi märkusi inimestele, et tuntaks, et olukord on väga tõsine."" Kõlvart tänab tallinlasi, kes kannavad maske ka tänavapildis. ""Me jätkuvalt loodame, et välistingimustel võimalik jõulumeeleolu hoida, mõnedel väliüritustel osaleda. Väliüritustel maskikandmine peaks olema kohustuslik,"" märgib ta ja lisab, et tegelikult peaks iga inimene ka vabatahtlikult mõistma, et maskikandmine on praeguses situatsioonis vajalik. Üks murelaps praeguses olukorras on ka kooliõppe korraldus. Kõlvart märgib, et olgem ausad, kõige efektiivsem oleks täielik karantiin, ent meie nn pehmete meetmete oludes peaks valdkonniti lähenema proportsionaalset. Ta toob esile, kuidas pole õiglane, et gümnasistid suunati täielikult distantsõppele, kui näiteks põhikooli ja kutsekooli puhul võis kontaktõpe jätkuda. Selle vastu astus ta välja ja vähemasti osaliselt on nüüd ka gümnasistidele antud võimalus koolis kohal käia. ""See on tähtis, gümnasistidel on vaja olla valmis riigieksamiteks ja olümpiaadideks. Alati on ka hariduslikud erivajadused, kus hädavajalik."" Kõlvart: abordiküsimusega tegelegu arstid ja perenõustajad Poliitteemadel on saates juttu palju räägitud katuserahast. Teatavasti paistab selle põhjal, et valitsuse prioriteet on abordivastast võitlust toetada. Näiteks president Kersti Kaljulaid sõnas ETV saates ""Esimene stuudio"", et aborditeema pole Eestis murekoht. ""Ka mina arvan, et sellise küsimusega peaksid tegelema eelkõige arstid ja perenõustajad. Nad saavad hakkama, seda näitab ka statistika. Ma ei näe vajadust, et ühiskond ja poliitikud peaks kuidagi süsteemselt sekkuma. Erinevad MTÜd võivad võtta erinevaid teemasid nii arutamiseks kui tegelemiseks, aga see ei pea olema alati riigi prioriteet."" Samamoodi peab ta kõrvaliseks küsimuseks abielureferendumit, mis teatavasti on EKRE valimisvankri ees. ""Koroonakriis süveneb. Muidugi ma arvan, et paljudel inimestel tekib küsimus - kas päriselt? Kas päriselt nii palju energiat ja emotsioone, sealhulgas konflikte, peaks tekkima selle teema ümber. Kõik ühiskonna ressursid, mis lähevad selle peale. Sealhulgas emotsioonid, mis ka ressurss. Rääkimata sellest, et igasugune konflikti tekitamine kriisi olukorras,"" märgib ta. ""Arstid räägivad päris otse, et meil on tervishoiukriis käes. Mulle tundub, et meil on millega tegeleda sisuliselt ja päriselt. Saates on juttu sellestki, kuidas on olukord vanalinnas ehk kuidas läheb nn äride päästeplaan; miks ikkagi ka Tallinn katuserahast suure tüki saab ning mis teemad kerkivad esile tuleva aasta kohalike valimiste eelsetes poliitdebattides.",Delfi,1607005840,https://www.delfi.ee/news/paevauudised/eesti/erisaade-mihhail-kolvart-koroonakriisist-valitsuse-praegune-lahenemine-pole-jatkusuutlik-tuleks-olla-valmis-ka-hullemaks-stsenaariumiks?id=91863809
Sillamäe linnapea suurest koroonanäitajast: regulatsioon peab olema ühesugune kas kogu riigis või minimaalselt regioonis,"“Erinevatel aegadel on olnud erinevates kohtades kõrged nakatumisnäitajad, täna on Sillamäel nakatunuid 137,” selgitas Kalberg. Et nakatumisnäitaja on kõrge, kohtuvad kohalike omavalitsuste juhid, haiglate ja erinevate teiste avaliku teenistuste esindajad ja valitsusliikmed tihti. “Eile kohtusid Ida-Viru omavalitsusjuhid ka peaministriga, samuti on homme oodata peaministri visiiti Ida-Virumaale,” märkis ta. Lisaks sellele arutavad ja hindavad olukorda linna koroonaviiruse leviku tõkestamisega tegelevad ametnikud iga päev. Sillamäe linn on enda asutustele täiendavaid piiranguid kehtestanud. “Novembris jätsime kõik linna poolt korraldatavad üritused ära. Siiski peame lähtuma valitsuse reeglitest ning eraettevõtete tegevust me reguleerida ei saa,” ütles Kalberg. Samamoodi on piiratud statsionaarõpet. Valitsus kehtestas nii Ida-Virumaa kui Harjumaa koolide gümnaasiumiklassidele distantsõppe. Lisaks on ajutiselt koduõppel need klassid või rühmad, kus Terviseamet on nakatunud või lähikontaktsed lapsed tuvastanud.“ Tegutseme vastavalt terviseameti juhistele,” kinnitas meer. Kalberg tõi välja, et kõrge nakatumisnäitaja taga võib olla ka tõhus testimine. “Kevadel ei tehtud nii palju teste, nüüd tehakse ja seetõttu tuleb rohkem nakatunuid välja,” ütles ta. Kui oktoobris domineerisid Sillamäel töökohakolded, siis praegu nakatutakse enim pereringis ja huvitegevuses. Kas Sillamäe plaanib aga rangemaid piiranguid? “Neid otsuseid peab langetavad valitsus ja terviseamet. Kindlasti ei ole see ainult Sillamäe probleem, regulatsioon peab olema ühesugune kas kogu riigis või minimaalselt regioonis,” rääkis Kalberg. Ta lisas, et kohalik polikliinik on seni töökoormusele vastu pidanud.",Delfi,1607002620,https://www.delfi.ee/news/paevauudised/eesti/sillamae-linnapea-suurest-koroonanaitajast-regulatsioon-peab-olema-uhesugune-kas-kogu-riigis-voi-minimaalselt-regioonis?id=91863543
Lukašenka: NATO moodustab sõjalist grupeeringut Valgevene lääneosa hõivamiseks,"„Asi on, tsiteerin, „Valgevene maade ajaloolises kuulumises Poolale”. Seda öeldakse juba avatud režiimil. Kas mina kui president ja valgevenelased saavad sellega nõustuda? Tuleb välja, et seal, kus me täna elame, ei kuulu need maad meile. Selge, kellele. Selles suunas tegutsetaksegi,” lausus Lukašenka, vahendab TASS. Lukašenka sõnul on „asi NATO sõjalise grupeeringu moodustamises nende maade hõivamiseks”. Lukašenka märkis ka, et „asi on sanitaarvööndi loomises Valgevene ja Venemaa vahele”. Lukašenka sõnul on need „eesmärgid, mida pärast [Nõukogude] Liidu lagunemist, 1990. aastate keskel ei õnnestunud realiseerida” ja „sündmused Valgevenes on trampliin Vene Föderatsioonile surve avaldamiseks”. Lukašenka rõhutas, et ODKB riigid „peavad nagu ei kunagi varem koos ja ühtsed olema”, kusjuures ühtuse alus on Lukašenka sõnul majandus.",Delfi,1606979863,https://www.delfi.ee/news/paevauudised/valismaa/lukasenka-nato-moodustab-sojalist-grupeeringut-valgevene-laaneosa-hoivamiseks?id=91857671
Koroonaviiruse tagajärjel suri Prantsusmaa endine president Valéry Giscard d’Estaing,"Viimastel kuudel südameprobleemide tõttu korduvalt haiglas olnud Giscard suri perekonnaringis perekonna kodus Loire’i piirkonnas, vahendab AFP. „Tema tervislik seisund halvenes ja ta suri Covid-19 tagajärjel,” teatas perekond, lisades, et matused on lahkunu soovi kohaselt rangelt eraviisilised. Üks viimaseid kordi, kui Giscard’i avalikkuse ees nähti, oli eelmise aasta 30. september, kui maeti teist Prantsusmaa endist presidenti Jacques Chiraci, kes oli Giscard’i president olles peaminister. Giscard’ist sai 1974. aastal 48-aastasena Prantsusmaa eelmise sajandi noorim president, kes võitis valimistel sotsialist François Mitterrand’i. Järgmistel valimistel 1981. aastal Giscard aga kaotas Mitterrand’ile. Giscard distantseeris end presidendiks saades selgelt sõjajärgse Prantsusmaa konservatiivsest golismist, mille vaimus olid valitsenud Charles de Gaulle ise ja tema järeltulija Georges Pompidou. Prantsusmaal mäletatakse Giscard’i radikaalsete reformide järgi, mis hõlmasid abordi legaliseerimist, abielulahutuse vabamaks muutmist ja valimisea alandamist 18 aastale. Euroopas aitas Giscard kaasa rahaliidu loomisele tihedas partnerluses tollase Saksamaa Liitvabariigi liidukantsleri Helmut Schmidtiga. Koos käivitasid nad Euroopa Rahandussüsteemi (EMS), mis on praeguse ühisraha euro eellane. Giscard’i algatusel kohtusid 1975. aastal esimest korda maailma rikkaimate riikide juhid, millest kasvasid välja G7 iga-aastased kohtumised. Giscard sündis jõukasse prantsuse perekonda ja kuulus kindlalt eliidi hulka. Ta õppis eliitkoolis École Polytechnique’is ja riiklikus administratsioonikoolis. 18-aastasena ühines Giscard vastupanuliikumisega ja võttis Teise maailmasõja ajal 1944. aastal osa Pariisi vabastamisest. Pärast Kolmanda Reichi kapituleerumist teenis Giscard kaheksa kuud Saksamaal ja Austrias. Poliitilist karjääri alustas Giscard 1959. aastal ja 1969. aastal sai temast rahandusminister. Pärast presidendivalimiste kaotust 1981. aastal, mis tema enese sõnul tekitas temas frustratsiooni lõpetamata jäänud töö pärast, jäi ta aktiivseks tsentristlikus poliitikas, olles alguses Prantsuse ja siis Euroopa parlamendi liige. 2001. aastal valisid Euroopa liidrid Giscard’i juhtima tööd Euroopa põhiseaduslikku leppe kallal, mille Prantsuse valijad tagasi lükkasid. 2004. aastal kaotas Giscard parlamendikoha ja lõpetas aktiivse poliitilise karjääri.",Delfi,1606977626,https://www.delfi.ee/news/paevauudised/valismaa/koroonaviiruse-tagajarjel-suri-prantsusmaa-endine-president-valery-giscard-destaing?id=91857351
"EKRE noortekogu on parunite asjus omavahel riidu läinud: Sinine Äratus teatas, et monumendiplaan oli kahe liikme eraprojekt","EKRE noortekogu Sinine Äratus teatas täna varahommikul, et organisatsioon polnud sugugi parunile monumendi püstitamise poolt, tegemist olnud hoops kahe noortekogulase eraprojektiga. Mil viisil pääses ""kahe liikme eraasi"" katuseraha-nimekirja ja sai sealt 45 000 eurot, Sinise Äratuse pressiteade ei paljasta.",Delfi,1606973863,https://www.delfi.ee/news/paevauudised/eesti/ekre-noortekogu-on-parunite-asjus-omavahel-riidu-lainud-sinine-aratus-teatas-et-monumendiplaan-oli-kahe-liikme-eraprojekt?id=91857057
Soome populaarseimaks erakonnaks tõusid taas Põlissoomlased,"Põlissoomlastel õnnestust novembris erakondadest enim toetust kasvatada – ligi pooleteise protsendipunkti võrra. 20,9-protsendine toetus on Põlissoomlaste jaoks kõrgeim pärast aasta algust, kui erakond oli viimati juhtpositsioonil. „Põlissoomlastel on õnnestunud hästi hoida oma toetajaid, kes valisid neid Eduskunta valimistel. Lisaks sellele on uusi toetajaid tulnud eriti magajate parteist, Koonderakonnast ja Keskerakonnast,” kommenteeris küsitluse läbi viinud Taloustutkimuse uuringute juht Tuomo Turja. Põlissoomlased on Turja sõnul toetust kasvatanud eriti meeste hulgas, mis kindlustab veelgi erakonna niigi tugevat positsiooni meeste parteina. Seevastu Koonderakond ja sotsiaaldemokraadid (SDP) on meestoetajaid kaotanud. Peaministrierakonna SDP toetus kahanes veidi ja on nüüd 20,6%. Toetus on langenud kahe küsitluse tulemustes järjest. SDP toetus tõusis tippu kevadel, kui kogu tähelepanu koondus koroonaviirusele ja eeskätt peaminister Sanna Marinile, aga nüüd on näitajad naasnud lähemale sellele tuttavale olukorrale, kus ühelgi erakonnal ei ole selget edumaad. Valitsuserakondade kokkuliidetud toetus on 55,9% ja opositsiooni oma 44,1%. Koalitsiooni toetus on langenud pool protsendipunkti ja opositsiooni oma sama palju tõusnud.",Delfi,1606973131,https://www.delfi.ee/news/paevauudised/valismaa/soome-populaarseimaks-erakonnaks-tousid-taas-polissoomlased?id=91857061
Imre Sooäär venitab otsuse vastuvõtmisega: kas minna riigikokku või mitte?,"Kohtus Edgar Savisaarega seotud afäärides osalemises süüdi jäänud ja parlamendist seetõttu häbiga lahkunud Kalev Kallo asemele peaks astuma Imre Sooäär, ent ta on juba alates esmaspäevast avalikkust pinge all hoidnud, andmata selget vastust, kas ta läheb parlamenti või mitte. Kolmapäeva õhtul avalikustas Sooäär ka venitamise põhjuse - ta töötab praegu välisministeeriumis ning on leidnud endale uue kutsumuse karjääridiplomaatia näol. Sellest konundrumist teavitas ta avalikkust ühismeedia vahendusel, avaldame olukorrale valgus heitvast postitusest mõned olulisemad lõigud. Tunnen , et pean teile selgitama olukorda, millesse saatus mind toonud on. Ütlen ausalt, et olen oma südames väga raske otsuse ees.Avasin pool aastat tagasi ome elus uue lehekülje karjääridiplomaadina. Sellele eelnes avalik konkurss, erinevad koolitused ja nüüd aitan üles ehitada Välisministeeriumi äridiplomaatia valdkonda. Samas ei jäta mind muidugi külmaks see, mis toimub kogu meie riigis. Igapäevaselt Eesti eksportivate ettevõtjatega suheldes kuulen jätkuvalt, et neil on järjest raskem toimetada, sest ühe erakonna väljaütlemised ja sammud tänases valitsuskoalitsioonis halvendavad nende võimalusi kasvada ja areneda. See mõjutab juba Eesti konkurentsivõimet ja majanduskliimat ning pidurdab ettevõtete kasvuvõimalusi. Järjest suurem ühiskonna suletuse poole liikumine vähendab meie riigi väljavaateid turgudel. Olen tõisise veelahkme ees, kas jätkata tööd Välisministeeriumis või minna tagasi riigikogusse ja aidata kogu riigi jaoks raskel ajal teha veel raskemaid otsuseid. Ka see on suur ja oluline väljakutse. Ma ei tee seda valikut uisapäisa. Just seetõttu olengi võtnud mõtlemisaega. Esmaspäeval on juba riigikogu istung, kus peaksin ametivande andma. Kaalun kõiki poolt ja vastu argumente ja teen selle otsuse oma enda südames, mitte kellegi teise huvides või mõju all. Kui lähen Toompeale, siis kindlasti mitte kohatäiteks vaid missiooniga, et Eestit edasi viia. Päris kindlasti mitte lõhkuma, lärmama ja laamendama. See pole konstruktiivne. Kui lähen, siis vaid diplomaadile omaselt sildasid ehitama ja riiki ühendama kasutades kõiki oma oskusi, teadmisi, kogemusi ja elutarkust muusikast, ärist ja diplomaatiast.",Delfi,1606938405,https://www.delfi.ee/news/paevauudised/eesti/imre-sooaar-venitab-otsuse-vastuvotmisega-kas-minna-riigikokku-voi-mitte?id=91856159
"TERAVAIMATE SÕNAVÕTTUDE TOP 5 | President Ilves põlgab praegusi riigijuhte kogu hingest: keskaegne, harimatu, rassistlik võbelev sült, mis ei vääri valitsuse nime","Ptresident Toomas Hendrik Ilves pole oma hinnanguid ametisoleva valitsuse suhtes kunagi varjanud:“Kriis pole aeg järeleaitamistundideks taasiseseisva Eesti saamatuimale valitsusele. Kui ei oska noa ja kahvliga süüa, võiks lauast lahkuda.” ""Teised eurooplased tervitasid Bidenit või paremäärmuslaste puhul olid vait. Ent mitte Eesti valitsus.""",Delfi,1606937117,https://www.delfi.ee/news/paevauudised/eesti/teravaimate-sonavottude-top-5-president-ilves-polgab-praegusi-riigijuhte-kogu-hingest-keskaegne-harimatu-rassistlik-vobelev-sult-mis-ei-vaari-valitsus?id=91842263
Jürgen Ligi: Martin Helme ise tegeleb rahapesureeglite lõdvendamisega!,"Ligi ütleb, et tema ajal tegi rahandusministeerium rahapesu tõkestamisel head tööd ja temavastaste rünnakute taga seisavad EKRE ning Keskerakond. Reedel ilmus Eesti Päevalehes Eesti mõjukaimate pingerida, kus kaks kõige kõrgeimat positsiooni hõivasid isa ja poeg Mart ning Martin Helme. Kas see pingerida annab praegust olukorda Eesti poliitikas adekvaatselt edasi ning need kaks inimest määravadki suuresti meie päevapoliitilist agendat? Agendat ja jõujooni kindlasti. Aga nende tegevuses pole mitte midagi vaimset ja intellektuaalset ning selle tõttu ma ei ole sellise tabeli pooldaja. Seda saaks võrrelda sellega kui panna ritta ehitusfirmad ja panna esimesele kohale lõhkamisfirma, mis kõigi ülejäänute töö on õhku lasknud. Mulle sellised pingeread ei meeldi, sest need ei mõju ühiskonnale tervendavalt. Mina neid ei teeks, sest seal domineerib jõud, lõhkumine ja reeglite rikkumine. Nendelt inimestelt pole uusi ideid kunagi tulnud, nende rõhk on minevikul, lõhkumisel, vandenõuteooriatel, imporditud konfliktidel ja oponentide määrimisel. Aga kas praegune Eesti poliitika reaalsus ongi selline, et Mart ja Martin Helme on „number üks” ja „number kaks” ning Jüri Ratas „number viis” ning Ratas on Helmete valitsuses, mitte vastupidi? Nii see on, sest Jüri „lohiseb” lihtsalt Helmetel järgi. Ning Jüri pole ise ka kunagi mitte ühtegi ideed tootnud- tema ajab asjad ümmarguseks ja veereb kaasa. Viies koht on talle tugev avanss. Kui Ratasel ka mõni idee tuleks või ennast kehtestaks, siis ta oleks selle koha ka välja teeninud. Aga Ratas poliitikuna polegi enesekehtestaja, vaid tema tugevus on kompromisside otsimises ja vastuolude silumises. Tänu sellele õnnestus tal peale paleepööret Keskerakonnas erakond koos hoida ja ta on tegelikult teinud tublit tööd ka oma valitsuste koos hoidmisel. Juht peab ennast kehtestama töö, mitte plära läbi! Praegu plära domineerib. Ratasel pole vähimatki haakumist poliitikatega ja sellega kuidas teha midagi paremini. Ta silub kõik ära kohmakaks naljaks, vahel ka mingiks „ahah-iks”, aga et temaga saaks arutada kuidas mingit ühiskonna valdkonda või poliitikat paremaks teha- tal ei ole seda kunagi olnud! Jüri Ratasest kui poliitikust pole võimalik rääkida, sest ta ei tegele poliitika tegemise vaid ainult võimu hoidmisega. Viimase kahe aasta jooksul olete ise ränkade ja isiklike rünnakute alla jäänud. Kuidas see Teid mõjutanud on? See on lähtunud kahest erakonnast: EKRE-st ja Keskerakonnast. 2018 alustas sellega Keskerakond. Ja teemaks, mis seal salata on rahapesu. Mõeldakse, et sellega saab määrida rahandusministrit ja kui mõeldakse rahandusministrit, siis mõeldakse minu nime peale. See on eneseupitamine minu najal. Ma peaksin uhke olema, et päkapikud saavad end tänu mulle pisut suurematena näidata. Kuid Keskerakond lasi aastal 2018 käest võimaluse, et Eesti mainet kaitsta. Ratas „lohises kaasa”, tegi mitmemõttelisi vihjeid ja musta töö tegi talle ära Jaanus Karilaid, kes siis sellega mitte kuhugi ei jõudnud, sest selgus, et rahapesureeglid aastal 2018 ja praegu ei ole võrreldavad. Kui ma praegu tagasi vaatan, siis olen mina oma vastutusalaga hästi hakkama saanud ja see, mida mulle üritatakse omistada pole minu vastutusalas mitte kunagi olnud. Meie valdkonnaks olid seadused ja reeglid ning neid on rahvusvaheliste organisatsioonide poolt tunnustatud kui maailma parimaid. Danske asjale tõmbasime me 2014 joone alla, ehkki meil ei olnud selleks uurimisõigust, kuid me lõpetasime nende äri ära. Ma olen oma tegevuse üle uhke ja põlgan seltskonda, kes enese upitamiseks Eesti mainet määrib. Mina seda teemat ei karda. Lihtne Kesknädala ja Uute Uudiste lugeja saab asjast ikka nii aru, et Jürgen Ligi varastas midagi ära ja pani oma taskusse. Mis seal salata: see on nende erakondade ja nende väljaannete intellektuaalne ja moraalne madalus. See on vastik, et meie poliitika on sellele tasemele langenud. Minul on piisavalt tõestust, et see asi nii ei ole. Minu jaoks on probleem see, et kogu selle mäsu käigus on jäetud kasutamata võimalus öelda, et meie lõpetasime selle asja ära ja kui selle ümber Taanis lärm tõusis, siis oli juba kolm aastat mööda läinud. Meie mässasime sellega aastaid ja üritasime taanlastele riske selgitada. Kas Te mainemäärijate vastu kohtuteele pole mõelnud asuda? Olen ikka. Aga ma väga ei loe, mida see haigemaja seltskond kirjutab. Kaudselt ma midagi kuulen, näen mingeid pealkirju sotsiaalmeedias aga nendest inimestest pole ju oponente, et polemiseerima tulla. Kui vaadata, siis Martin Helme on tegelenud rahapesureeglite lõdvendamisega ning rääkinud üle pingutamisest. Ta tegevus on täiesti asjatundmatu ja ta on saanud kaela rikkumismenetluse, kuna ta on peatanud Euroopa Liidu direktiivi üle võtmise. Selle asemel, et rõhutada, et Eesti on rahapesu tõkestamisel olnud innovatiivne ja teistest ees, on EKRE ja Keskerakond saavutanud oma määrimisega olukorra, kus Eesti on kõrgendatud tähelepanu all ja pangad on tohutu riskiga: kui midagi juhtub, siis kaotavad dollariarvelduse, saavad sanktsioonid ja hiigeltrahvid. Ka Teie siis ei usu, et Louis Freeh toob rahalaeva ka meie sadamasse? Louis Freeh ise on rahapesuadvokaat! Suur rahvuslane Helme on võtnud sisuliselt Kremli käsualuse, räägib, et ta tunneb asja ja maksab kolm miljonit, et ta meid edasi määriks. Temaga enese sidumine toob Eesti riigile mainekahju ja uurimisinfot temaga ikka ei saa jagada, sest ta on asjas sisuliselt teine pool. Mida ta teeb ja lobistab... See kõik on äärmiselt piinlik. Olete Eesti poliitikas olnud läbi mitme kümnendi. Viimastel aastatel räägitakse, et meie inimesed ja ühiskond on eriti kurjad. Äkki on see ülekohtune, kuna inimesed on ju samad, aga lihtsalt tänu internetile ja sotsiaalmeediale on igasugused rumalused nähtavamad kui 1990ndatel. Ilmselt oleksid siis ka ju näiteks paljud Arnold Rüütli valijad Mart Laari kolhooside põhjalaskmise eest vägisõnadega kostitanud, aga toona polnud internet lihtsalt nii levinud, nagu täna? Inimesed tigedamaks pole läinud, lihtsalt poliitika polariseerib. Suurem probleem on see, et see eristumine ei toimu selle pinnal, et kes on ühe poliitika poolt või vastu, aga sellele, kes kellele ära teeb. Selline vastik vabavõitlus ja kahjuks ka meedia armastab just seda poolt. Selle tulemus on, et valitseb keskpärasus. *Sellest sügisest avaldavad ekspertkommentaatorid oma arvamusi edaspidi Ärilehe, päevauudiste, välisuudiste, Naisteka, Kroonika, Forte, Arvamuse ja Delfi Spordi rubriikides.",Delfi,1606914315,https://www.delfi.ee/news/paevauudised/uutdelfis/jurgen-ligi-martin-helme-ise-tegeleb-rahapesureeglite-lodvendamisega?id=91851305
"Hariduse kahjustamine või hoopis positiivsete tulemustega? Mida arvavad gümnaasiumiõpilased, kes jälle distantsõppele saadeti?","Anastasia õpib Sillamäe gümnaasiumi 12. klaasis. Tema saab distantsõppega hästi hakkama, kuid tunneb puudust sõpradest ja õpetajatest. ""Koduõpe on väga individuaalne asi. Minu jaoks on see küllalt kerge, sest olen harjunud iseseisvalt tegutsema,"" tunnistab ta. Tema sõnul on praegu kevadise koduõppega võrreldes palju rahulikum: õpetajad saavad oma tööga palju paremini hakkama, viivad aktiivsemalt läbi online-tunde, ei anna kodus teha liiga palju ülesandeid ja ka ülesanded muutusid palju kasulikumaks ja arusaadavamaks. ""Koduõpe pole keeruline. Kõik sõltub inimesest, tema teadlikkusest, vastutustundest ja suhtumisest õppetöösse,"" räägib Anastasia. ""Kui rääkida raskustest, siis puutusin kokku sellega, et matemaatikat on distantsõppes väga raske mõista nii nagu ka teisi täppisteadusi. Distantsõppe peamine ""oht"" on minu arvates see, kui õpilane teeb ülesanded ära ainult esitamiseks. Seda juhtub ka tavaõppe ajal, kuid praegu tuleb seda tihedamini ette. Peamine on mõista, et õppimise eesmärk pole mitte ülesannete õigeks ajaks ärategemine, vaid kasvõi mingite uute teadmiste ja oskuste ning kogemuste saamine."" Rääkides raskustest toob Anastasia välja hinnete parandamise korra. ""Praegu on õpetajaga hinnete parandamist väga raske kokku leppida, sest õpetaja lihtsalt ei saa midagi välja pakkuda, sest ta peab jälgima, et keegi midagi maha ei kirjutaks. Seda on väga raske teha. Sellepärast võivad kannatada hinded ja üldine tulemus."" ""Mina valin üheselt kodu,"" rõhutab gümnaasiumiõpilane. ""Mitte kõik tunnid ei toimu üle interneti, seetõttu saan pisut kauem magada. Aga see on tegelikult väga oluline. Saan paremini oma aega planeerida, mitte kulutada seda sõiduks kooli ja koju. Samas igatsen suhtlemist nii klassikaaslaste kui ka õpetajatega. Selleta on palju raskem."" Nataljal Narva õhtukoolist suhtlemisega probleeme ei ole. ""Kodus teen kõik ülesanded tunniga ära ja pärast seda olen vaba. Koolis lahendan samu ülesandeid kuus-seitse tundi (sõltuvalt tundide arvust). Jah, me oleme distantsõppel, kuid kodus ikkagi ei passi. Saan iga päev sõpradega kokku,"" tunnistab ta. Kohtla-Järve gümnaasiumi direktor Hendrik Agur palus valitsusel teha oma kooli jaoks erand, sest lapsed ei saa kodust eakaaslastega eesti keeles suhelda. See mõjub halvasti nende integreerumisele eestikeelsesse keskkonda. Rääkisin kahe Kohtla-Järve gümnaasiumi õpilase, Nikita ja Alisaga. ""Kodus on hea õppida, ei pea igal hommikul vara tõusma. Olen juba distantsõppega harjunud, mulle pole see keeruline. Esiteks kooli ei pea sõitma. Teiseks pärast tundi võib rahulikult istuda ja keegi sind ei puutu,"" vastab Nikita. Tema sõnul saadavad nad pildid koduste ülesannetega kas õpetajale meilile või riputavad Google Drive'i üles. Nikita lõpetab kooli tuleva aasta kevadel. Tal pole eksamiteks raske valmistuda, peaasi on ise tahta. Üldiselt ei näe ta probleemi eestikeelsete kaasõpilastega suhtlemise puudumises. Alisa on 11. klassi õpilane. Ta tahab uskuda, et distantsõppe praegune kord erineb kevadisest. Kevadel oli raske. ""Põhjendasin seda sellega, et õpetajad ei saanud täpset koormust arvestada, sest meid ei olnud klassis. Muidugi on mõningate õppeainetega alati probleeme, matemaatikat on distantsõppega omandada küllalt raske."" Alisal on lihtsam küsida õpetajalt midagi otse kui läbi mikrofoni. ""Mind üldiselt selline õppetöö rahuldab, kuid ainult siis, kui see kaua ei kesta. See tähtaeg – 10. jaanuar – on täiesti vastuvõetav. Arvan, et me selle aja jooksul midagi eriti ei kaota. Minu jaoks on probleem pigem kogu aeg arvuti taga istumises, sest see mõjub siiski silmadele."" Teine probleem – sõbrad. ""Ikkagi tahaks kõiki sõpru näha nagu vanasti,"" räägib ta. Lõppkokkuvõttes on parem koolis käia, kuigi ka distantsõppel on palju plusse – saab kooli üksluisusest puhata, viibida mugavas koduses õhkkonnas. Aleksandra Narva kesklinna gümnaasiumist on samuti selle üle rõõmus, et e-õppe tõttu saab kauem magada ja pole vaja kell 8 hommikul tõusta, joosta läbi kogu linna ning istuda seitse-kaheksa tundi koolis. ""Mis puutub eksamiteks ettevalmistusse, siis see on pisut raskem, kuna infot on parem omandada siis, kui otse räägitakse, mitte pidevalt hanguva video kaudu. Teisalt mõjus see hinnetele hästi – nii kevadel kui ka praegu läksid hinded paremaks, samuti tõusis keskmine hinne. Mõningaid ülesandeid oli kergem lahendada, mingite ülesannete jaoks antakse rohkem aega (näiteks mitte 45 minutit nagu tunnis vaid terve päev),"" võtab ta kokku. Võtame kokku: ilmselge pluss, mida kõik nimetasid, on pikem uneaeg. Pole vaja kulutada kalleid hommikusi minuteid bussisõidule. Ka on kodus rahulikum, pingevaba õhkkond, kõrval on voodi ja külmik. Palju sõltub soovist ja motivatsioonist õppida. Kui koolis sunnitakse takka ja kästakse midagi teha, siis kodus kuulud sa rohkem endale. Aga enesedistsipliiniga on 16-18aastastel palju probleeme. Kindlasti on keerulisem õppida matemaatikat. Kui koolis lahendad ülesandeid koos õpetajaga nii tahvlil kui ka vihikus, siis video vahendusel on ebamugav esitada täiendavaid küsimusi. Kuigi õpetajatel on juba olemas kevadine kogemus, millest on nüüd kasu. Kõige suurem vajakajäämine on eakaaslastega sotsiaalsete kontaktide puudumine. On ju teada, et koolisõprus on kõige tugevam. E-õpe Harjumaa ja Ida-Viru koolide gümnaasiumiosas kehtib talvevaheaja lõpuni ehk 10. jaanuarini. Selle kuupäevani on lapsed valmis nägema enda ees arvutit, mitte õpetajat. Kuid kuidas see teadmiste tasemele mõjub, sellele vastust pole.",Delfi,1606910955,https://www.delfi.ee/news/paevauudised/eesti/hariduse-kahjustamine-voi-hoopis-positiivsete-tulemustega-mida-arvavad-gumnaasiumiopilased-kes-jalle-distantsoppele-saadeti?id=91849617
Irja Lutsar koroonakriisist: piiranguid tuleb tugevdada. Ühiskonna lukkupanek pole välistatud,"""See, et arvud tõusevad, on pigem väiksem üllatus, kui see, et arvud langevad,"" rääkis ta ERRile. ""Ei välista ka olukorda, et ühel päeval on tuhat nakatunut."" Ta näeb küll tunneli lõpus valgust, sest kaks vaktsiinitootjat on esitanud Euroopa ravimiametile taotluse vaktsiini müügiks Euroopas, ent selle valguse suunas on vaja veel mitu kuud mööda pimedat tunnelit kõndida, sest eesliinitöötajate ja riskirühmade vaktsineerimine võtab pikalt aega, isegi kui vaktsiin jaanuaris Eestisse jõuab. ""Arvan, et meil tuleb rohkem kui kaks kuud vastu pidada,"" ütles Lutsar. ""Oleme maratonil, selle lõpuosa on alati kõige raskem."" Ta peab tõenäoliseks, et aprilliks-maiks saab 300 000 inimest vaktsineeritud. Lutsar tunnistas, et ka ühiskonna täielik lukkupanek nagu kevadel ei ole välistatud, kuid seda ei võeta ette esimeses järjekorras. Enne on kavas sulgeda spordisaalid, spaad, kohvikud, hobiringid jne. Need on teadusnõukoja ettepanekud, mida valitsus juba arutab.",Delfi,1606908581,https://www.delfi.ee/news/paevauudised/eesti/irja-lutsar-koroonakriisist-piiranguid-tuleb-tugevdada-uhiskonna-lukkupanek-pole-valistatud?id=91849619
Politico: paremäärmuslik EKRE seab ohtu Eesti kui eduka tehnoloogiariigi maine,"„Pärast kokkuvarisevast Nõukogude Liidust vabaks murdmist 1991. aastal on see väike Balti riik uuristanud endale niši ettevõtlussõbraliku, tehnoloogiateadliku baasina paljudele miljardi dollari tehnoloogiaettevõtetele alates kommunikatsiooniplatvormist Skype kuni rahaliigutaja TranferWise’ini. Aga hiljutised skandaalid paremäärmusliku valitsuserakonnaga – isa ja poja duo Mart ja Martin Helme juhtimisel – on kõigutanud usaldust riigi juhtkonna vastu, sundides mõnesid küsima, kas Eesti kui ühe parema tehnoloogiariigi maine võib olla ohus,” kirjutab Politico. „Isiklikult mina olen selle pärast tohutult mures,” ütles TransferWise’i asutaja Taavet Hinrikus Politicole. „See, mida Mart Helme ja Martin Helme teevad, on viimase 30 aastaga ehitatud riigi süstemaatiline kahjustamine.” Politico mainib Helmete skandaale: Martin Helme „kui on must, näita ust”, Soome peaministri Sanna Marini müüjatüdrukuks nimetamine Mart Helme poolt ning Joe Bideni ja tema poja korrumpeerunud tegelasteks nimetamine ja väide, et Bideni võidu taga USA presidendivalimistel oli „süvariik”. „Oli naiivne lootus, et kui EKRE-st saab valitsuserakond, taltsutatakse nad kuidagi ära ja tegelikult on olnud vastupidi,” kommenteeris Politicole endine peaminister Taavi Rõivas. „Nüüd on nende häält kuulda kõvemini, sest nüüd on nad ministrid ja nende seisukohta võetakse Eesti ametliku seisukohana.” Politico kirjutab, et Euroopa Liit peab hakkama Eesti muutuval poliitikal kiiresti silma peal hoidma. Vaatlejad on hakanud mõistatama, mis edasi saab: kas Tallinn naaseb varasema kindlama, tsentristlikuma poliitika juurde või jätkab praegusel korrapäratumal ja populistlikul teel, märgib Politico. „Eestit ei nähta Euroopas kindla ja konstruktiivse partnerina, kui valitsuse minister on tuntud selle poolest, et võtab iga natukese aja tagant sõna liitlasriigi juhtkonna kohta,” ütles Politicole Tartu ülikooli politoloog Andres Pettai. EKRE-lt Politico kommentaare ei saanud. Euroopa Parlamendi liige Jaak Madison ütles aga, et EKRE tõus peegeldab nende konservatiivse sõnumi populaarsust. Madisoni sõnul sai EKRE toetus taganttõuke sellest, et erakond oli vastu samasooliste kooselu tunnustamisele. Madison ütles Politicole, et pilt, mida eriti Reformierakond on püüdnud ammu Eestis maalida - kui Lääne-Euroopa riigist –, on ülemäära roosiline ning sellega on püütud varjata riigi majandus- ja sotsiaalprobleeme ja nõukogude pärandit, millega EKRE tahab tegeleda. Madison tunnistas siiski Politicole, et Mart Helme kommentaarid Bideni kohta läksid liiale ja ta tegi õigesti, kui tagasi astus. Samas kaitses Madison Helmet kui „otsekohest ja ausat meest”. „Mõnikord on see problemaatiline, sest mõnikord tuleb tipppoliitikas olla teatud viisil poliitiliselt korrektne,” ütles Madison. Madison eitas, et EKRE on rassistlik erakond. Politico kirjutab, et Eesti idufirmade ja IT-sektoris tuntakse üha rohkem muret, et EKRE populistlikud ja sisserändevastased sõnumid muudavad riigi vähem atraktiivseks oskustega rahvusvahelistele töötajatele, keda seni on soovitud Eestisse tuua.",Delfi,1606903294,https://www.delfi.ee/news/paevauudised/valismaa/politico-paremaarmuslik-ekre-seab-ohtu-eesti-kui-eduka-tehnoloogiariigi-maine?id=91848518
ERISAADE | Haiglad valmistuvad 400 koroonapatsiendi vastuvõtuks. Kriisi süvenedes kutsutakse perearstide personal appi,"Eile üle riigi tehtud korooonaanalüüsidest osutus positiivseks lausa 524, mis on järjekordne ööpäevane nakatumiste tuvastamise rekord. Delfi „Erisaate” liinil on Põhja-Eesti regionaalhaigla (PERH) juhatuse esimees Agris Peedu, kellega tuleb juttu sammudest, mida astutakse rohkemate haiglaravi vajavate inimeste saabumise ootuses. Mida tähendab, et plaanilist ravi tuleb piirata? Kas on alternatiive inimeste jaoks, kelle vastuvõtud edasi lükatakse? Äsja saabusid PERH-i koordineeritavasse Põhja regiooni haiglatesse uued, kevadel tellitud hingamisaparaadid, kas need parandavad valmisolekut COVID patsientide jaoks? Peedu toob välja ka ühe kriitilise asja, mis Eesti tervishoius jäi kahe epideemia laine ajal tegemata, ning räägib, kust leitaks haiglatesse lisatööjõudu, kui olukord päris käest läheb. Saatejuht on Raimo Poom.  Täna hommikul raporteeriti, et eile osutus positiivseks 524 koroonaproovi. Mida te sellest numbrist haiglatöö planeerimise osas järeldate? Igal hommikul ootusärevalt ootame uusi numbreid. Vaatame seda, kui palju on nakatunuid, mis on nakkuskordaja ja meid huvitab ka see, kui palju on erinevatesse haiglatesse toodud COVID patsiente. Aga loomulikult uued numbrid, rekordid on meile murekoht, peavalu. See tähendab tahes tahtmata seda, et patsientide arv haiglas kasvab. Ja omakorda seda, et peame vastu võtma uusi eskalatsiooni plaane, mida terviseamet saadab. Ja mõtlema läbi, kuidas me iseennast võimestame, kuidas teha juurde COVID patsientidele voodikohtasid, mis omakorda tähendab voodikohtade arvu vähendamist muus töös ehk plaanilises töös. Kas kohendate voodikohtade arvu ettevaatavalt, et teate uue rekordi pealt ette, et päeva-paari pärast haiglas olevate inimeste arv suureneda ja teete kohti ette valmis? Või suurendate kohtade arvu jooksvalt vastavalt inimeste saabumisele? Tegelikult on meil isegi pikem ettevalmistuse aeg. Oleme haiglate ja terviseameti vahel kokku leppinud, et minimaalne ettevalmistuse aeg on 72 tundi, aga haigla koos terviseametiga teeb oma plaane ikkagi kuni kaks nädalat ette. Püüame siin arvesse võtta ka teadlaste arvutusi ja mis siin salata, teise laine ajal on Eesti teadlaste arvutused nakatunute ja haiglaravi vajavate patsientide osas võrdlemisi täppi läinud. Ja kui me neid numbreid vaatame, siis isegi, kui pidime esmaspäevast koos teiste haiglatega minema üle tasemele A3, siis tegelikult juba paari päevase vahega tulid terviseametilt uued suunised, et teadushaiglad peavad üle minema tasemele A4. erinevaid muutujaid jälgime, mitte ainult täna hommikust nakatumise seisu vaid ka teadlaste hinnanguid. Eilse seisuga oli haiglates natuke üle 200 inimesi, mis teie praegune kahenädalane horisont näitab, kui hetke positiivsete proovide trendi vaadata? Mis see kahe nädala pärast võib olla? Kui vaatame reaalseid andmeid ehk kui palju on viimaste ööpäevadega tulnud juurde uusi patisente, siis see jääb tavaliselt sinna 20-25 piirimaile. Kui mõtleme sellist nakatumist edasi ja edasi, siis on ilmselge, et haiglad peavad olema valmis võtma vastu juba ca 400 COVID patsienti. Isegi pooleteise-kahe nädala perspektiivis. Küsimus pole enam vaid Lääne-Tallinna keskhaiglas, kes on minu meelest end teise laine ajal väga korralikult võimestanud ja küsimus pole ka selles, et regionaalhaigla peab tagama kolmanda taseme intensiivravi, vaid nüüd peavad ka teised haiglad kampa lööma ja ka PERH peab nüüd alates esmaspäevast olema valmis võtma vastu üldkohtadele haigeid ehk neid, kes vajavad arstlikku järelevalvet ja veidi lisahapnikku. Ehk siis mitte ainult neid, kes vajavad kõrgema taseme intensiivravi. See viib plaanilise ravi kokku tõmbamiseni? Mis osas see võib teil toimuda? Ma selgitaksin, et plaaniline ravi on väga lai mõiste. See hõlmab nii polikliiniku ehk ambulatoorset vastuvõttu, aga ka päeva ravi ja statsionaari, sealhulgas kirurgiat. Esimesest lainest õppisime seda, et me ei ole keegi – kaasa arvatud PERH -, et me pole keegi oma ambulatoorset vastuvõttu vähendanud. Polikliiniku vastuvõtud toimuvad täies hoos. Ja kui seal tulekski kidagi vähendada, siis meil on esimesest lainest väga hea kogemus kaugvastuvõttudega, mida oskavad arstid, õed ja patsiendid – sellele oli tagasiside positiivne. Siin ma probleeme ei näe, isegi kui tuleks minna kaugvastuvõttude peale. Päevaravis tuleb eelkõige tuua esile onkoloogiline keemiaravi. Seda me loomulikult ka jätkame. Onkoloogilised haiged on aegkriitilised ja neile on ükskõik millises laines ravi tagatud. Sealhulgas kiiritus- ja keemiaravi ning ka onkokirurgia. Sealt edasi plaanilise statsionaarse ravi poole liikudes, siis ega meil pole neid voodikohtu mujalt võtta kui teistest osakondadest. Ja kõige suurem murekoht on ikka personal, keda me ju sellistel perioodidel juurde eriti ei saa. Ja kui saaksimegi, siis igasugust meditsiinihariduseta vabatahtlikku ei saa ju patsiendi juurde panna. See tähendab, et kui võimestame end COVID patsientide vastuvõtuks, siis see tähendab teatud erialadel plaanilise ravi vähenemist. Võin näitena tuua, et kui lõime oma üldpalatid tavalistele COVID patsientidele, siis veidikene vähendasime oma sisehaiguste profiili. See tähendab naha-suguhaigused, reumatoloogia, endokrinoloogia. Loomulikult vaatame ka seda, kust saaksid meie juures edasi lükatud raviga patsiendid vajadusel ikka jätkata. Kui nad ei taha seda edasi lükata. Jäävad naaberhaiglad – kuivõrd praegu on epitsentrid Ida-Virumaal ja Tallinnas, siis need haiglad maakondadest, kes veel ei pea nii aktiivselt olema COVID patsientide osas võimestatud ja patsient soovib minna, siis ta võib nendes haiglates ravi saada. Sel nädalal jõudsid kohale uued hingamisaparaadid, mis said tellitud kevadise koroonalaine ajal. Siis arutati, kas Eestis on neid piisavalt, tuleks neid juurde tellida. Nüüd on saabumas teie tellimus, kas need uued aparaadid annavad täiendavat ja paremat võimalust olla valmis tõsiste patsientide jaoks? Kui meil oli valituse liikmetega esimese laine ajal diskussioon sel teemal, siis toetasime loomulikult seda, et haiglates võiks hingamisaparaadid uuendada. Teatud haiglates olid need võrdlemisi vanad. Aga ei meie ehk PERH ega Tartu ülikooli kliinikum ei toetanud juba alguses seda, et hakkaksime neid haiglatesse neid kokku ostma. Kõige suurem probleem on ikka kvalifitseeritud personal ja ega me paari kuuga ei suuda ka kedagi välja õpetada kunstliku ventileerimise osas. Seetõttu oli igati mõistlik, et saime riigi rahastuse toel Põhja regiooni osta 50 uut hingamisaparaati. Need jaotati erinevatele haiglatele laiali ja asendavad seniseid aparaate. Vanad aparaadid ei lähe hetkel kuhugi müügiks ega ära viskamisele. Need haiglad hoiustavad, et juhul kui COVID-i laine läheb tõeliseks kriisiks kätte ära, saaks need aparaadid välja võtta ja püüda leida personal, kes tuleks appi. Kui teil on see variant riskiplaanina üleval, et koroonakriis võib minna laiaks, tõeliseks kriisiks, siis mis või kus on need puhverressursid viimasel vajadusel, kus leida inimesi, keda on võimalik kiiresti aparaate opereerima koolitada ja appi võtta? Tänavalt neid ju ei saa. Kas te olete sellele mõelnud? See küsimus on väga õige. Pean tegema kriitikat oma regionaalhaigla, teiste haiglate ja riigi kui terviku suunas. Teame, et erinevates riikides tegeleti kahe laine vahel lisapersonali väljaõppega. Võib-olla mitte päris vabatahtlike, kuid näiteks polikliiniku õdede väljaõppega, et nad suudaks keerulisemaid protseduure teha. Meie seda kahjuks ei teinud. Ärkamine tuli meil üsna hiljuti. Meil on siin väga suur õppekoht tervishoius, et lisakoolitust me oleksime valmis tegema ja kui periood läheb rahulikumaks, siis see teema tuleb väga aktiivselt lauale võtta. Kui nüüd rääkida ratsionaalsemalt, et kust nüüd ja kohe, kui teine laine veel võimsamaks läheb – ma arvan, et need kohad on kindlasti erakliinikud ning ka perearstikeskused, kust haiglad võikski leida teatavaks perioodiks lisapersonali.",Delfi,1606897407,https://www.delfi.ee/news/paevauudised/eesti/erisaade-haiglad-valmistuvad-400-koroonapatsiendi-vastuvotuks-kriisi-suvenedes-kutsutakse-perearstide-personal-appi?id=91846396
Suurbritannias sai esimene koroonavaktsiin kasutusloa ja süstimine algab järgmisel nädalal,"Briti järelevalveorgan MHRA teatas, et vaktsiini, mis pakub kuni 95-protsendist kaitset COVID-19 vastu, on ohutu juba järgmisel nädalal kasutusele võtta, vahendab BBC News. Mõne päeva pärast hakatakse seda kõige rohkem vajavaid inimesi immuniseerima. Suurbritannia on tellinud 40 miljonit doosi vaktsiini, millest piisab 20 miljoni inimese vaktsineerimiseks. Umbes kümme miljonit doosi saadakse kätte varsti ja esimesed 800 000 doosi saabuvad Suurbritanniasse lähipäevil. Kunagi pole vaktsiin kontseptsioonist reaalsuseks saanud nii kiiresti. See on võtnud ainult kümme kuud, samal ajal kui samade arendusastmete läbimiseks kulub tavaliselt kümme aastat. Vaktsineerimiseks on valmis umbes 50 haiglat ja vaktsineerimiskeskused luuakse ka näiteks konverentsikeskustesse.",Delfi,1606897183,https://www.delfi.ee/news/paevauudised/valismaa/suurbritannias-sai-esimene-koroonavaktsiin-kasutusloa-ja-sustimine-algab-jargmisel-nadalal?id=91846634
USA justiitsminister Barr: presidendivalimiste tulemust mõjutada võinud pettusi ei ole avastatud,"Barri jutt on selges vastuolus tema ülemuse, president Donald Trumpi alusetute väidetega valimiste võltsimise kohta. Barr ütles AP-le, et prokurörid ja Föderaalse Juurdlusbüroo (FBI) agendid on uurinud spetsiifilisi kaebusi ja saadud informatsiooni, aga „seni ei ole me näinud pettust ulatuses, mis oleks võinud tekitada valimiste teistsuguse tulemuse”. Et seda ütles Barr, on eriti tähelepanuväärne, sest Barr on olnud üks Trumpi kindlamaid liitlasi. Enne valimisi tõstatas ta korduvalt posti teel hääletamise võltsimise ohu teema. Teised Trumpi administratsiooni ametnikud, kes on Trumpi võltsimissüüdistused ümber lükanud, on vallandatud. Pole selge, kas Barri ootab sama saatus. Tal on Trumpi lähikonnas kõrge positsioon ja nad kohtuvad Trumpiga vaatamata erimeelsustele silmast silma üsna palju. Siiski märkis senati demokraatide liider Chuck Schumer: „Ma arvan, et ta on järgmine, kes lahti lastakse.”",Delfi,1606889860,https://www.delfi.ee/news/paevauudised/valismaa/usa-justiitsminister-barr-presidendivalimiste-tulemust-mojutada-voinud-pettusi-ei-ole-avastatud?id=91845627
"Erakondade toetus: Eesti 200 on seitse nädalat tõusnud, EKRE neli nädalat langenud","Kui Eesti 200 on seitsme nädalaga oma toetust kasvatanud 6,2% võrra, siis EKRE toetus on püsinud langustrendis neli nädalat, mille jooksul on rahvuskonservatiivid kaotanud 2,5% oma häältest. Viimaste tulemuste põhjal toetab Reformierakonda 30,7%, Keskerakonda 21,7% ja konservatiivset rahvaerakonda (EKRE) 14,5% valimisõiguslikest kodanikest. Esikolmikule järgnevad Eesti 200 (13,7%), sotsiaaldemokraadid (8,4%) ning Isamaa (5,7%). Seega toetab koalitsioonierakondi 41,9% ja opositsioonierakondi 39,1% vastajatest. MTÜ Ühiskonnauuringute Instituut ja uuringufirma Norstat Eesti AS koostöös küsitletakse iga nädal inimeste erakondlikku eelistust. Viimased koondtulemused kajastavad küsitlusperioodi 3.-30. november, mil küsitleti 4001 valimisealist Eesti kodanikku. Sellisel kujul erakondade toetusprotsentide arvutamine tasandab üksikutes küsitlustes esinevad kõikumised, mis tulevad nii suuremast statistilisest veast kui lühiajalise mõjuga sündmustest. Valimi võimalikult esindusliku jagunemise eesmärgil teostati küsitlused kombineeritud meetodil - telefoniküsitluses ning veebiküsitluses. Valimi andmed on tulemuste esinduslikkuse tagamiseks kaalutud vastavaks valimisõiguslike kodanike proportsionaalsele jaotusele peamiste sotsiaaldemograafiliste tunnuste alusel.",Delfi,1606885029,https://www.delfi.ee/news/paevauudised/eesti/erakondade-toetus-eesti-200-on-seitse-nadalat-tousnud-ekre-neli-nadalat-langenud?id=91845327
Jaapanis suri oktoobris rohkem inimesi enesetapu tõttu kui terve aasta jooksul COVID-19 tõttu,"CNN avaldas hiljuti pika artikli Jaapanis elavate naiste vaimse tervise kohta ja kuidas sealne ühiskond suhtub hooletult nii naistesse kui ka üldse põlastavalt vaimse tervise probleemidesse. Loo lisafookus on koroonapandeemia ja sellega kaasas käinud tärkava majanduskriisi mõjud Jaapani elanikkonnale. Sellest ka pealkiri. Pandeemiast karmimatest hoopidest on tõusva päikese maa suutnud üsnagi kõrvale jääda – enam kui 126 miljoni elanikuga suurriigis on COVID-19 tagajärjel surnud nende rida tippimise hetkel teadaolevalt 2119 inimest. Majandussurutisest aga mitte, mis pandeemia ja piirangute mõju omalt poolt tugevdab. Selle üks tagajärg on, et tänavu oktoobris oli Jaapanis rohkem enesetappe kui COVID-19-surmasid terve tänavuse aasta jooksul. Vastavad arvud on 2513 ja 2119. Täpsuse huvides peab märkima, et Jaapanis kehtestatud piirangud on seni alati suhteliselt pehmed olnud ja ka enesetapud on seal suur probleem juba pikema aja jooksul (ametlikku statistikat ilmub selle kohta alates 1978. aastast.) Jaapan on suure ja arenenud riigi kohta haruldaselt julge oma rahva enesetappude arvu avalikuks infoks tegema. Näiteks USA värskeim statistika pärineb 2018. aastast, märgib CNN. Maailma terviseorganisatsiooni (WHO) statistika põhjal esines Jaapanis 2016. aastal 18,5 suitsiidi 100 000 elaniku kohta. Maailma keskmine oli samal perioodil 10,6. Enesetappude arv on Jaapanis viimase aastakümne jooksul olnud üsna pidevas kerges languses, vajudes mullu 20 169-ni, mis on seni madalaim registreeritud arv aasta kohta. 2020 on ""graafikukõvera"" aga taas ülespoole keeranud. Mis üldse tõukab jaapanlasi midagi nii drastilist tegema? Tavapärased põhjused on tugev kooli- ja töösurve (pikad tööpäevad), inimeste üldine sotsiaalne isoleeritus ja, nagu mainitud, kindlasti see, et ühiskondlik suhtumine vaimse tervisega kimpus olijatesse on üleolev ja põlastav. Kuna CNN-i artikli põhjal on naiste kohtlemine pidev sotsiaalne murekoht, pole ime, et enesetapjate hulgas on hiljuti kasvanud naiste osakaal. Oktoobris kasvas end tapnud naiste arv mullu oktoobriga võrreldes 83%, meeste oma 22%. Asi võib olla selles, et naisi töötab palju elualadel, kus on majanduslanguse tõttu palju koondamisi olnud – hotellid, toidukohad, poed. Jaapan on nn seitsmest juhtivast tööstusriigist (G7) ainuke, kus 15-39-aastaste noorte peamine surmapõhjus on suitsiid. Nooremate kui 20-aastaste enesetappude arv oli tõusuteel aga juba enne pandeemiat.",Forte,1606844202,https://forte.delfi.ee/news/varia/jaapanis-suri-oktoobris-rohkem-inimesi-enesetapu-tottu-kui-terve-aasta-jooksul-covid-19-tottu?id=91834861
Eesti valmistub jaanuarist COVID-19 vastu vaktsineerima,"Valitsuse liikmed andsid möödunud nädalal põhimõttelise heakskiidu Eesti ühinemisele kõigi seitsme Euroopa Liidu ühishankes oleva vaktsiinitootja lepinguga. „Valitsus sai ülevaate Euroopa Komisjoni ja Moderna vahel sõlmitavast COVID-19 vaktsiini eelostulepingust. Euroopa Liidu ühine vaktsiiniportfell hajutab riske, kui mõne vaktsiini arendamine, turule tulemine või tootmine peaks takerduma, ja tagab, et vaktsineerimisega saab alustada Eestis samaaegselt teiste Euroopa Liidu riikidega,” ütles sotsiaalminister Tanel Kiik. „Nii riigiasutused kui tervishoiusüsteem teevad ettevalmistusi selleks, et olla valmis COVID-19 vaktsiinide tarneteks juba järgmise aasta alguses ja saaksime alustada vaktsineerimisega esimesel võimalusel.” Eesti on praeguseks ühinenud ravimitootjate AstraZeneca, Jannsen Pharmaceutica NV, Pfizer/BioNTechi, Curevaci ja Moderna lepingutega. Euroopa Liidu ühishankes on Euroopa Komisjonil sõlmitud leping ka vaktsiinitootjaga Sanofi, sellega saab Eesti liituda hiljem. Läbirääkimisi peetakse veel vaktsiinitootjaga Novavax. AstraZeneca lepinguga soetab Eesti COVID-19 vaktsiini u 600 000 inimesele, Jannsen Pharmaceutica NV lepinguga u 300 000 inimesele, Pfizeri/BioNTechi lepinguga u 300 000 inimesele, Curevaci lepinguga u 330 000 inimesele, Moderna lepinguga u 117 000 inimesele. Lepingute kohaselt hakatakse vaktsiine liikmesriikidesse tarnima pärast seda, kui vaktsiin saab Euroopa Liidus müügiloa. Eestil on vaktsiinitootjatega kokkulepe, et vaktsiinid tarnitakse terviseametisse, kus tagatakse vaktsiinide hoiustamiseks vajalikud tingimused (sh eriti madalad temperatuurid ja külmaahela nõuete järgimine). Eesti korraldab vaktsiinide riigisisese laialiveo vaktsineerimispunktidesse jaotuskava alusel, mida praegu koostatakse. Transport tagatakse selliselt, et vaktsineerimispunktides ei ole vaja luua tavapärasest erinevaid hoiutingimusi. Ka kõige pretensioonikamad vaktsiinid säilivad viis päeva tavatingimustel. „Vaktsiinid hakkavad Eestisse saabuma järk-järgult mitme kvartali jooksul. Oleme juba suve algul kaardistanud riskirühmad, kellele soovime võimaldada vaktsineerimist esmajärjekorras,” ütles sotsiaalminister Tanel Kiik. „Need on ennekõike tervishoiu- ja hoolekandetöötajad, tervishoiuasutustes töötavad inimesed, hoolekandeasutuste elanikud, vanemaealised ja teatud krooniliste haigustega inimesed, elutähtsate teenuste osutajad. COVID-19 riskirühmas on Eestis veidi enam kui 300 000 inimest. Seejärel on kavas võimaldada vaktsineerimist kõigile Eesti elanikele, kes seda soovivad.” Vaktsiinide hoiustamiseks vajalikud tingimused tagatakse terviseametis. Juba tehakse ettevalmistusi vaktsiinide hoiustamiseks, vaktsineerimispunktidesse transpordiks ja vaktsineerimise korraldamiseks (sh vaktsineerijate koolitamiseks). „Vaktsineerimise korraldamiseks on esmajärjekorras kavas kasutada juba toimivaid süsteeme – haiglad, hooldekodud, perearstikeskused,” lisas minister Kiik. Pfizer ja BioNTech taotlevad Euroopa ravimiametilt tingimuslikku müügiluba COVID-19 vaktsiinile BNT162b2. Kui esitatud andmed tõendavad üheselt ja põhjapanevalt vaktsiini kvaliteeti, ohutust ja tõhusust, annab Euroopa ravimiameti inimravimite komitee vaktsiinile hinnangu 29. detsembriks planeeritud erakorralisel koosolekul. See tähtaeg võib andmete hindamise käigus siiski muutuda ja Euroopa ravimiamet annab sellest teada. Moderna Biotech Spain on esitanud Euroopa ravimiametile taotluse, et saada tingimuslik müügiluba Moderna COVID-19 vaktsiinile (mRNA-1273). Eelmainitud tingimuste täitmise korral annab Euroopa ravimiameti inimravimite komitee vaktsiinile hinnangu 12. jaanuariks planeeritud erakorralisel koosolekul. See tähtaeg võib samuti muutuda. COVID-19 vaktsiini hankimise ja Eesti elanikele vaktsineerimise võimaldamise peamised eesmärgid on kaitsta enim haavatavaid inimrühmi ehk riskirühmi, kellel on suurem tõenäosus nakatuda või kelle jaoks võib haigus osutuda eriti ohtlikuks; kaitsta elutähtsaid teenuseid osutavaid töötajad, et kindlustada ühiskonna normaalne toimimine; vähendada COVID-19 põhjustatud surmajuhtumite arvu ning anda võimalus vaktsineerida ka neile Eesti elanikele, kes ei kuulu vaktsineerimise sihtrühma, kuid soovivad ennast koroonaviiruse vastu vaktsineerida.",Delfi,1606820361,https://www.delfi.ee/news/paevauudised/eesti/eesti-valmistub-jaanuarist-covid-19-vastu-vaktsineerima?id=91836999
Euroopa ravimiamet hakkab kaht koroonavaktsiini müügiloataotlust hindama,"Moderna Biotech Spain on esitanud Euroopa ravimiametile (EMA) taotluse tingimusliku müügiloa saamiseks oma COVID-19 vaktsiinile tähisega mRNA1273. Pfizer ja BioNTech taotlevad sama vaktsiinile BNT162b2. Mõlema vaktsiini hindamisprotseduur toimub kiirendatud korras ja arvamus müügiloa kohta võidakse anda juba järgmiste nädalate jooksul. See oleneb sellest, kui üheselt ning põhjapanevalt tõendavad esitatud andmed vaktsiini kvaliteeti, ohutust ja tõhusust. Müügiloataotlusi võimaldab kiirelt hinnata EMA-s eelhindamise ehk rolling review protseduur, mis tähendab, et osa vaktsiini kohta käivatest andmetest on läbi vaadatud juba enne ametliku müügiloataotluse esitamist. Selle käigus on EMA hinnanud vaktsiinide eelkliiniliste uuringute andmeid ning samuti alustanud immunogeensuse (kui hästi algatab vaktsiin immuunvastuse tekke) ja ohutuse esialgsete andmete hindamist. EMA hakkab nüüd vaktsiinide kohta käivaid andmeid hindama ametliku müügiloataotluse protsessi raames ja töö jätkub ka pühadeperioodil. Kui esitatud andmed tõendavad üheselt ja põhjapanevalt vaktsiini kvaliteeti, ohutust ja tõhusust, annab EMA inimravimite komitee vaktsiinile hinnangu 12. jaanuariks planeeritud erakorralisel koosolekul. See tähtaeg võib andmete hindamise käigus siiski muutuda ja EMA annab sellest teada. Mis on tingimuslik müügiluba? Tingimuslik müügiluba antakse välja olukorras, kus ravimi (ka vaktsiin on ravim) järele on tungiv vajadus, kuid ravimi kohta on olemas tavapärasest vähem andmeid. Seda võimaldatakse juhul, kui ravimist saadav kasu või vaktsiini kohene kättesaadavus kaalub üles puudulikest andmetest tulenevad riskid. Kui tingimuslik müügiluba on mõnele ravimile antud, peavad firmad varem kehtestatud ajagraafiku alusel jätkama EMA-le käimasolevate või uute uuringute andmete esitamist. Eesmärk on kinnitada, et ravimist/vaktsiinist saadav kasu ületab endiselt sellega kaasnevad riskid. Mis edasi saab? Kui EMA otsustab, et vaktsiinist saadav kasu COVID-19 vältimisel ületab vaktsiini kasutamisega kaasnevaid riske, soovitatakse Euroopa Komisjonil anda vaktsiinile tingimuslik müügiluba. Komisjon teeb seejärel eeldatavasti mõne päeva jooksul müügiloa andmise otsuse, mis kehtib nii Euroopa Liidus kui ka Euroopa majanduspiirkonnas. Nagu kõigi ravimite puhul, nii jätkavad Euroopa Liidu riikide ravimiametid vaktsiini kohta andmete kogumist ja analüüsimist ka siis, kui see juba turul on. COVID-19 vaktsiinide ohutusjärelevalve plaani järgi toimub COVID-19 vaktsiinide ohutusjärelevalve tihedama graafiku alusel ja kaasab üksnes COVID-19 vaktsiinidele mõeldud tegevusi. Näiteks tuleb firmadel peale tavapäraste aruannete esitada ohutusaruandeid igal kuul, samuti peavad nad jätkama vaktsiini ohutuse ja tõhususe kohta andmete kogumist. Sellised meetmed võimaldavad ravimiametnikel eri allikatest pärinevat teavet operatiivselt hinnata ja vajaduse korral kiiresti tegutseda. Kuidas need kaks koroonavaktsiini toimivad? SARS-CoV-2 viiruse välispinnal asuvad nn ogavalgu molekulid, mis aitavad viirusel peremeesrakkudesse siseneda. See on COVID-19 haiguse vallandumise eeltingimuseks. COVID-19 vaktsiin sisaldab ogavalgu geneetilist infot (mRNA), mis on pakitud lipiide (rasva) sisaldavasse mikroskoopilisse osakesse. Lipiidsete osakeste ülesanne on kaitsta mRNA-d lagundamise eest ja hõlbustada mRNA rakku sisenemist. Kui inimene saab vaktsiini, hakkavad rakud mRNA-s oleva info põhjal viiruse ogavalku tootma. Inimese organismi jaoks on see valk võõras ja seetõttu algatab immuunvastuse – viirusspetsiifiliste antikehade ja immuunrakkude T-lümfotsüütide tekke. Kui inimene hiljem päris viirusega kokku puutub, tunneb immuunsüsteem viiruse ära ja suudab selle kahjutustada, ilma et inimene haigestuks. Rohkem infot leiab ravimiameti kodulehelt.",Delfi,1606817771,https://www.delfi.ee/news/paevauudised/eesti/euroopa-ravimiamet-hakkab-kaht-koroonavaktsiini-muugiloataotlust-hindama?id=91836121
"Hädaolukorra staapide juhid Talving ja Starkopf: palun vähendage kontakte, kandke maske, et saaksime plaanilist ravi jätkata","Palun vähendage kontakte, hädavajalike kontaktide puhul tagage hajutatus, kandke maske, järgige kätehügieeni ja õhutage ruume, paluvad arstid ühises pöördumises, mille Delfi avaldab täismahus. Eesti liigub hetkel COVID-19 nakatumise sellise taseme suunas, mis juba tingib vajaduse plaanilise ravitöö piiramiseks. Eesti meditsiinisüsteemis on töötajate ja haiglavoodite arv piiratud. Jätkuv COVID-19 nakatumiste kasvuga kaasnev vajadus luua täiendavaid voodikohti COVID-19 haigete raviks tähendab, et haiglate personal ja voodid tuleb muust tööst vastavas mahus vabastada. Palume igaühe panust, et haiglad saaks võimalikult suures ulatuses jätkata plaanilise ravitööga. Ainult ühise pingutusega on see võimalik. Igaühe käitumine mõjutab plaanilist ravi meie kõigi perekonna- ja kogukonna liikmetele – see võib olla Sinu ema, Sinu isa ja Sinu naaber, kelle ravi ja elukvaliteet Sinust sõltub. Nakkuse leviku pidurdamiseks on vaja lihtsustatult öeldes viia nakkuskordaja ehk R0 alla 1 (praegu on see 1,25). Seda saab saavutada, kui igaüks pingutab natuke ja annab oma panuse: COVID-19 haigust tekitav viirus SARS-COV-2 levib nii piisknakkusena kui aerosoolina. See tähendab, et oluline on siseruumide hea ventilatsioon või ruumide õhutamine. Võimaluse korral tuleb teha kaugtööd. Kui siiski tuleb viibida ühes ruumis teistega, tuleb hajutada, kanda maski ja ruumi õhutada. Meenutuseks, mask kaitseb kahel moel: nakatamise eest ja nakatumise eest. Maski kandes väheneb tõenäosus, et viirusekandja kannab viirust edasi. Samuti väheneb maski kandes maskikandja saadav viirusedoos, kui ta puutub kokku nakkusohtliku isikuga. Lühidalt – minu mask kaitseb Sind, Sinu mask kaitseb mind!",Delfi,1606813748,https://www.delfi.ee/news/paevauudised/eesti/hadaolukorra-staapide-juhid-talving-ja-starkopf-palun-vahendage-kontakte-kandke-maske-et-saaksime-plaanilist-ravi-jatkata?id=91834645
"Riigikogu eraldab ""katuserahadest"" rasvaseima tüki abordivastasele liikumisele","Oma nimekirjad esitasid nii koalitsioonierakonnad kui ka sotsiaaldemokraatlik erakond. Reformierakond loobus rahajagamisest, nagu ka varasematel aastatel. Suurima toetuse ehk 141 000 eurot otsustasid koalitsioonierakonnad anda MTÜ-le Elu Marss. MTÜ esimene nähtav tegevus leidis aset tänavu augustis, mil ühing korraldas abordivastase meeleavalduse. MTÜ Elu Marss juht Lydia Hõbesalu ütles toona ERR-ile, et eesmärk on teadvustada, et iga laps on väärtuslik. ""Et loode emaihus ei ole mitte üks rakuke vaid see on juba isiksus, kellesse on kodeeritud elu ja kogu tema saatus,"" ütles Hõbesalu. Marsist võtsid osa ka EKRE esimees, rahandusminister Martin Helme ja aseesimees, siseminister Mart Helme. Koalitsiooni suurtoetused Veidi vähem, 120 000 eurot soovib koalitsioon anda Türi vallavalitsusele Türi loomemaja käivitamiseks. Nimekirjas järgneb neile Moskva Patriarhaadi Eesti Õigeusu Kiriku Jõhvi Jumalailmumise Kogudus, kellele annab koalitsioon 75 000 eurot pühapäevakooli ehitamiseks ning mööbli ja seadmete ostmiseks. 70 000 eurot annab koalitsioon kaitseliidu Tallinna Maleva männiku lasketiirule elektroonilise sihtmärkide süsteemi soetamiseks. Ka Paduvere talumuuseumi selts saab koalitsioonierakondadelt 70 000 eurot, et Pedja meiereid renoveerida. 65 000 eurot on ette nähtud EELK Pärnu Eliisabeti kogudusele kiriku katuse restaureerimistöödeks. 60 000 eurot tegevustoetust soovib valitsus anda päästeliidule, Viikingite Küla MTÜ-le ning Haabersti linnaosa valitsusele mänguväljaku ehitamiseks. 55 000 eurot toetust saab jällegi üks kogudus - EELK Tuhala kogudusele antakse raha Oru külaplatsi rajamiseks. Sotsid toetavad sporti Kõige rohkem - 21 000 eurot - soovivad sotsid anda Eesti linnaratturite liidule. 18 000 eurot on ette nähtud MTÜ Jeti Tali- ja Jääspordiklubi Terviseprogrammi “Koolid kurlingujääle liikuma” läbiviimiseks ja 12 000 eurot Lasteekraani muusikastuudio 30. hooaja tähistamise kontsertiks. Samuti tahavad sotsid toetada Eesti loomakaitse seltsi, kellele on ette nähtud 10 000 eurot.",Delfi,1606753314,https://www.delfi.ee/news/paevauudised/eesti/riigikogu-eraldab-katuserahadest-rasvaseima-tuki-abordivastasele-liikumisele?id=91827879
Biden nimetas oma juhtivateks pressiametnikeks eranditult naised,"Pressisekretäriks saab president Barack Obama aegne Valge Maja kommunikatsioonidirektor Jen Psaki, vahendab BBC News. „Ma teen uhkusega teatavaks esimese Valge Maja kõrgema kommunikatsioonitiimi, mis koosneb täielikult naistest,” ütles Biden oma avalduses. „Need kvalifitseeritud, kogenud kommunikeerijad toovad oma töösse mitmekülgseid vaatepunkte ja ühise pühendumise selle riigi taas paremaks ehitamisele.” Asepresident Kamala Harrise kaks lähimat pressiabi hakkavad olema Symone Sanders ja Ashley Etienne. Erinevalt valitsuskabineti liikmetest ei vaja pressiametnikud senati kinnitust.",Delfi,1606719214,https://www.delfi.ee/news/paevauudised/valismaa/biden-nimetas-oma-juhtivateks-pressiametnikeks-eranditult-naised?id=91818651
Iraani uudisteagentuuri teatel lasti tuumateadlane Fakhrizadeh maha kaugjuhitavast kuulipildujast,"Iraani tippametnikud süüdistavad mõrvas Iisraeli ning Iraani kõrgeim juht ajatolla Ali Khamenei ja teised on lubanud kättemaksu, vahendab CNN. Iraani uudisteagentuurid on rünnaku asjaolusid erinevalt kajastanud. Fars teatas eile, et Fakhrizadeh sõitis reedel koos naisega kuulikindlas autos, mida saatsid kolm ihukaitsjate sõidukit, kui kuulis häält, mis meenutas autot tabavaid kuule, ja väljus autost, et teha kindlaks, mis juhtus. Kui Fakhrizadeh autost väljus, avati tuli kaugjuhitavast kuulipildujast, mis oli paigaldatud umbes 150 meetri kaugusele Fakhrizadeh’ autost pargitud Nissanisse, teatas Fars. Fakhrizadeh sai pihta vähemalt kolm korda, teatas Fars. Pihta sai ka tema ihukaitsja. Pärast seda lendas Nissan Farsi teatel õhku. Agentuuri andmetel kestis kogu rünnak kolm minutit. Teine poolametlik Iraani agentuur ISNA teatas samuti, et Fakhrizadeh’ autot tulistati, millele järgnes plahvatus ja veel tulistamist. ISNA viitas Iraani kaitseministrile, brigaadikindral Amir Hatamile. Iraani riigitelevisioon IRIB teatas, et kõigepealt toimus plahvatus, misjärel avati tuli. Iraani välissuhete strateegilise nõukogu juht Seyed Kamal Kharrazi võrdles Fakhrizadeh’ mõrva Qasem Soleimani tapmisega. Revolutsioonilise kaardiväe Qudsi jõudude ülema Soleimani tappis USA droon sel aastal Iraagis. „Kahtlemata annab Iraani Islamivabariik märter Fakhrizadeh’ elu võtnud kurjategijatele kalkuleeritud ja otsustava vastuse,” ütles Kharrazi.",Delfi,1606717553,https://www.delfi.ee/news/paevauudised/valismaa/iraani-uudisteagentuuri-teatel-lasti-tuumateadlane-fakhrizadeh-maha-kaugjuhitavast-kuulipildujast?id=91818373
"ONLINE-INTERVJUU | Perearst selgitab: koroona ammu põetud, miks test positiivse tulemuse annab? Kas immuunsus tekib või mitte?","Käisin ühel koolitusel. Hiljem selgus, et paari päeva pärast andis osaleja positiivse koroonatesti. Mulle ei meenu, et oleksin temaga lähikontaktis olnud (kätt surunud vms), aga samas ruumis viibisime pikalt, mäletan ka hetke, kus teineteisest möödusime (paar meetrit vahet). Olen ma lähikontaktne või mitte? Terviseametist mulle sellest märku ei antud. Kas sellest võib välja lugeda, et võin elada tavaelu edasi, ei pea jääma isolatsiooni? Natuke raske on hinnata olukorda, teadmata, kui suurest üritusest me räägime - 20 inimesega koolitusest või suurest saalist. 1-2 päeva enne haigusnähtude teket võis see inimene tõepoolest nakkusohtlik olla. Üldjoontes on nii, et terviseamet ei jõua väga kiiresti kõigi lähikontaktsetega ühendust võtta. Kui kahtlustate, et olete lähikontaktne, on õige jääda koju isolatsiooni ja esimesel võimalusel anda võimalikust kontaktist teada oma perearstikeskusele, kus aidatakse vajalikud isolatsioonis püsimise ajad välja selgitada. Kuidas arvestatakse lähikontaktse karantiiniaega, kui nakatunud pereliige on iga päev kodus. Kui kümme päeva pärast tema testitulemust teen testi ja see on negatiivne, võin taas rahva sekka minna või alles siis, mil pereliige täiesti terve? Pereliikmete lähikontakti lugemist alustatakse sedasi, et haigestunud pereliikme esimene haiguspäev on päev 0, järgmine päev 1 jne. Lähikontaktsetel tuleb isolatsioonis püsida kas 14 päeva (siis testimist pole vaja) või alternatiivina kümme päeva, kui kümnendal päeval antud test osutub negatiivseks. Näiteks kui pereliige haigestus 20. novembril, järgmisel päeval helistas perearstile, ülejärgmisel päeval andis testi ja alles 23. novembril sai positiivsest testitulemusest teada, siis lähikontaktse isolatsiooni loetakse sedasi, et 20. november on päev 0 ja kui 30. novembril antud test on negatiivne, võib naasta tavaellu. Kui 10. päeval testida ei soovi või mingil põhjusel ei õnnestu, siis võib ilma testita naasta tavaellu 14 päeva möödumisel alates esimese pereliikme haigestumisest. Haige pereliikme lõplikku terveks saamist ootama jääma ei pea, kuna COVID-19 kulg võib olla ettearvamatu ja kõik inimesed ei saa kahe-kolme päevaga terveks. Kas perearstid puutuvad kokku ka inimestega, kel selged sümptomid, aga ei taha testima minna, ei tahagi saatekirja. Mis nende puhul teete? On selliseid inimesi palju? Neid patsiente õnneks viimasel ajal eriti palju ei ole. Kokku on lepitud, et kui inimesel on ülemiste hingamisteede haigusnähud ja ta keeldub testimisest, siis käsitletakse teda kui potentsiaalset COVID-19 patsienti: kodune isolatsioon 10 päeva ja kui teda on vaja vastuvõtule kutsuda, siis pannakse vastuvõtuaeg nakkusohtlike patsientide kellaaegadele ja meditsiinipersonal võtab teda vastu korraliku kaitsevarustusega. Sellisel juhul kehtivad ka inimese lähikontaktsetele samad reeglid nagu positiivse testi andnud inimestele - ka nemad peavad jääma koju isolatsiooni. Meie praegused testid näitavad minu teada vaid viiruse olemasolu organismis. Seda, kas testiga leitud viirus on nakatamisvõimeline või mitte, praegune test ei näita. Ka on teada, et positiivse testi võib saada 60 päeva pärast nakatumist, kuigi testi leitud viiruseosakesed on juba ammu ""surnud"" ja inimene ei kujuta teistele ohtu. Teine lugeja tõi näite: kodanik nakatus oktoobri alguses, sümptomeid polnud. Nüüd novembri lõpus sai külma, tekkis nohu ja väike palavik. Perearst suunas testile, mis oli positiivne ja kodanik pandi karantiini, kuigi testi poolt leitud viiruseosakesed polnud enam terve kuu aega nakatamisvõimelised. Siit küsimus, kas pole mitte inimõiguste rikkumine piirata nii ebatäpse testiga inimese liikumisvabadust, määrates ta karantiini? On siin üldse mingit lahendust, et inimene niisama kodus ei peaks istuma (kuigi teisi ei nakataks)? Vastab tõele, et kasutatav ninast võetav viiruse pärilikkusaine olemasolu määrav test ei suuda vahet teha nakatamisvõimelisel ja kahjutuks tehtud viirusel. Viiruse pärilikkusaine võib leitav olla isegi kuni 90 päeva pärast esmast testi. Võib oletada, et kui kodanik on põdenud testiga kinnitatud COVID-19, siis järgneva 90 päeva jooksul saadud positiivsed testid on tõenäoliselt seotud esimese episoodiga ning ei saa kindel olla ega samas ka mitte välistada, et tegemist on uue nakatumisega. Toodud juhtumikirjelduses on tõesti oktoobri alguses olnud asümptomaatiline nakatumine, millest on ülemistesse hingamisteedesse jäänud viiruse pärilikkusainet, see omakorda leitakse esmakordselt üles hiljem järgneva tavalise viirusnakkuse puhul ja sedasi diagnoositakse tavaline viirus ekslikult kui COVID-19. Hüpoteetiliselt on selline olukord tõepoolest võimalik ja täna igapäevases kasutuses olevate testidega pole meil võimalik neid kahte olukorda kuidagi omavahel eristada. Nakkushaiguste maailmas on lihtne reegel, et kui eksida, siis parem eksida ohutuse suunas – seega arstina ei näe ma siin väga suurt inimõiguste riivet, kui haigusnähtudega inimene peab kümme päeva kodus veetma, sellest teatav arv päevi nagunii haigusnähtudega. Juristid võivad muidugi teisele arvamusele jääda. Olen COVID-19 positiivne. Mis tingimustel pääsen tagasi inimeste sekka? Mis rolli täidab minu jaoks edaspidi mask, on seda vaja? COVID-19 haigete isolatsiooni lõpetamiseks peavad olema täidetud kolm tingimust: (1) haigusnähtude tekkest on möödas vähemalt kümme päeva, (2) viimasest palavikust on möödas vähemalt 72 tundi ning (3) ägedad haigusnähud on möödunud. Kui need tingimused on täidetud, siis võib inimene naasta tavaellu, mingit täiendavat diagnostikat ta enam ei vaja. Kerge jääkköha ei ole põhjus, miks inimene peaks kodus püsima, kui üldine enesetunne on hea ja jõudu on piisavalt, et oma tavaelu ülesannetega tegeleda. Praegu ei ole meil selliseid teadmisi, mis lubaksid COVID-19 põdenud inimestel loobuda distantsi hoidmisest, maski kandmisest, käte hügieenist või muudest meetmetest. Maailmas on kirjeldatud korduvaid nakatumisi, kuid pole teada, kes on need patsiendid, kes korduvast nakatumisest ohustatud on või kas nad ka uuesti nakkusohtlikuks muutuvad. Seetõttu on elu pärast COVID-19 põdemist nakkuse vältimise meetmete mõttes samasugune nagu elu enne COVID-19 põdemist. Lisaks võib mõelda sellele, et ka gripp ning muud külmetushaigused levivad samamoodi, nagu koroonaviirus - distantsi hoidmine, maski kandmine ja käte hügieen aitavad vältida ka neid. Eelmise küsimuse jätkuks. Kuidas inimese terveks kuulutamisega on - kui ta on positiivse diagnoosiga 14 päeva kodus ära ja teeb testi - positiivne! Samas pole ühtegi sümptomit. Kas ta loetakse terveks või mitte? Alates 16. novembril perearstidele terviseameti poolt antud juhendist on COVID-19 patsientide isolatsiooniperioodi lühendatud 14 päevalt 10-le. Inimese võib terveks tunnistada, kui ta on kümme päeva kodus olnud, 72 tundi palavikuvaba ja ägedad haigusnähud möödunud. Tervenemist ei pea mingi testiga kontrollima, kuna test ei suuda vahet teha nakatamisvõimelistel ja ohutuks tehtud viiruseosakestel. Arst on öelnud, et kuigi tervenenud, võib testi tulemus veel mitmeid kuid positiivne olla. Kas see tähendab, et kogu selle aja on mul ka reisimine välistatud või on võimalik mingi eritõend saada? Perearstid terveks tunnistamise kohta tõendeid ei väljasta, soovi korral võib digiloost oma haigusloo välja printida. Mingit meditsiinilist mõtet pärast COVID-19 põdemist korduvate testide tegemisel ei ole, tõenäoliselt on nii vähemalt haigestumisele järgneva 90 päeva jooksul. Lennujaamade ja teiste riikide nõudmisi ei ole perearstidel paraku võimalik kuidagi mõjutada. Kas on ka selliseid olukordi, kus positiivse testi andnu annab päevi hiljem negatiivse testi, aga samas sümptomid on ikka alles. Kuidas sellises olukorras peaks käituma? Ma ei ole oma praktikas selliste juhtudega kokku puutunud, kuna sellises olukorras korduva testi tegemise vajalikkusest ma ei saa aru. Üldjoontes on nii, et kui inimene on haigestunud ja juba haiguspildiga kokku sobiva positiivse testi andnud, siis korduv testimine enam mingit vajalikku informatsiooni ei anna. Seda, kas inimene on terve või haige, otsustatakse haigussümptomite ja enesetunde järgi, mitte enam ninast võetava proovi põhjal. Kuidas kaitsen meditsiinitöötajana ennast nakatumise eest, kui tööl tuleb teha patsientidele hingamise teste, kus nad ilma maskita mu juuresolekul puhuvad? Maski olemasolu minul endal ja toa õhutamine pärast testi ei tundu piisava kaitsena, et välistada ise nakkuse saamine sellises olukorras. Kui olete meditsiinitöötaja, siis on tööandjal kohustus tagada teie tööülesannetest lähtuvalt vajalikud isikukaitsevahendid. Haiglatele on minu teada terviseameti meditsiinistaabi poolt koostatud selged juhised, millised on kõrge, keskmise ja madala riskiga protseduurid ja millised isikukaitsevahendid ühes või teises olukorras ette nähtud on. Haigla vastutus on ka veenduda, et kogu personal oskaks isikukaitsevahendeid korrektselt kasutada. Olen koroona läbi põdenud ja mind on terveks kuulutatud. Kuidas on taastumisprotsess ette nähtud? Kas ja kuidas tean, et mul mingeid püsivaid tüsistusi pole? Minu teada pole praegu maailmas ühtegi kokku lepitud COVID-19 läbi põdenud patsientide jälgimise juhendit, niisamuti pole sellist ka Eestis. Üle maailma on küll käimas uuringud, mis püüavad kaardistada tervenenud patsientide elu, kas ja millised kaebused neil püsima jäävad või ajapikku hoopis juurde tekivad, kuidas neil antikehade tase veres muutub, kui paljud neist on töövõimelised jne. Ka põdemisele järgnevate pikaajaliste tüsistuste kohta on vähe teada. Hiinast millegipärast tuleb pärast kevadet väga vähe sisukaid teadustöid, muu maailma patsientidel on aga põdemisest möödas kõige rohkem kaheksa kuud, seega on COVID-19 põdemisele järgnevad terviseküsimused alles päevavalgele ilmumas. Ühendkuningriigis on välja töötamisel esimene COVID-19 läbi põdenud patsientide jälgimise juhend arstidele ja seal on tõmmatud ajaline piir 12 nädalat, millest lühema perioodi jooksul on veel tegemist ägeda COVID-19 kaebustega. Võimalike tüsistuste välja selgitamisel on praeguses olukorras kõige otstarbekam lähtuda teie enesetundest. Kui enesetunne on hea ja koormustaluvusele piiranguid ei ole, siis tuleb käituda nagu terve. Kui on tervisega midagi muret, siis peaks edasise tegevusplaani koostama juba kaebustest lähtudes. Kui inimene on koroona läbi põdenud ning puutub uuesti kokku positiivse inimesega, kas siis rakendub jälle isolatsiooni kohustus? Kas koroona läbipõdemise puhul on informatsiooni, et läbipõdemine tekitab immuunsuse lühiajaliselt ning need inimesed ei saa 3 kuni 6 kuud nakatuda ega kedagi nakatada? Praegu tõesti ka pärast põdemist rakendub jälle isolatsioonikohustus. Väga pikaajalisi andmeid COVID-19 põdemisele järgneva immuunsuse kohta ei ole. Teada on, et kõigil patsientidel koroonaviiruse vastu antikehi ei tekigi. Kui antikehad on tekkinud, püsivad need veres mitu kuud. Praegu olen kõige pikemast uuringust lugenud, et seitse kuud, aga nende kuude jooksul hakkab antikehade tase suurel osadel inimestest juba langema. Koroonaviiruse vastu suunatud immuunsus võib olla ka rakuline, kõige rohkem räägitakse praegu T-rakkudest. Siiski on seal palju arusaamatut, kuna on registreeritud korduvaid nakatumisi (laboris kinnitatud teise SARS-CoV-2 tüvega) ja pole teada, kas korduvalt nakatunud inimesed muutuvad ka uuesti nakkusohtlikuks või mitte. Me räägime kogu aeg testimisvõimekuse suurenemisest, samamoodi öeldakse, et iga vähemagi sümptomi puhul tasub helistada perearstile. Ent mida teha, kui minu perearst ütleb, et nohu pole sümptom ning keeldub mind testile saatmast, öeldes, et seda testi on mõnele teisele rohkem vaja. Täna on Eestis kokkulepe, et kõik ülemiste hingamisteede viirushaiguse sümptomitega inimesed suunatakse testima sõltumata ravikindlustusest, elukohast või elustiilisättumustest. Haigusnähtude tekkel võib testile suunata ka teine perearstikeskus või väljaspool tavalisi töötunde perearsti nõuandetelefon 1220. Kui perearst keeldub näidustuse olemasolu korral patsienti testimisele suunamast, tuleks teavitada terviseametit. Eesti Perearstide Selts püüab erinevate koolituste, juhtumiarutelude ja lihtsate käsitlusalgoritmidega hoida perearste ja pereõdesid ühtses infoväljas ja korduvalt muutunud juhenditega kursis. Kas on mõttekas end igaks juhuks testida (omal kulul), kui muretsed, et tood risikigrupis olevale lähedastele kroonaviiruse? St mõne aja tagant ka siis, mil pole sümptomeid. Ma sellel väga sügavat mõtet ei näe. Paljuräägitud maskid - perearstide hinnangul, on neist siis kasu, peaks neid kandma? Miks? Jah, on kasu. Eks nii nagu teaduslik konsensus pole mingi üksmeelne otsus, kus kõik teadlased istuvad ühe laua taha ja jõuavad üksmeelele, nii pole ka perearstide konsensus homogeenne otsus vaid pigem suund, kuhu suurema osa arstide arvamus kaldub. Kevadest alates on ilmunud palju erinevaid teadustöid, mis järjest süvendavad arusaamist, et maskide kandmisel on mõtet. Et maskide kandmisest oleks kasu, peaks seda tegema valdav enamus inimestest valdaval enamusel avalikes siseruumides veedetud ajast. Maskid üksinda ei suuda imet teha, aga kui need aitavad nakatumiskõverat laugemaks muuta, on see väga hea eesmärk, mille poole ühiselt püüelda. Maskide puhul viitavad paljud lugejad, et ei paista, et ka nende suurem kasutamine meie nakatumisnäitajad alla viiks. Miks seda mõju juba näha pole (viimastel nädalatel rohkem maske kantud) või ei saagi siin otsest seost luua? Sellel küsimusel on vähemalt kaks tahku, ilmselt rohkem. Esiteks pole massiline maskide kandmine veel kuigi pikalt kestnud. Selleks, et maskide kandmisest nähtavat kasu oleks, peaks neid kandma valdav enamus inimestest. Viimati, kui umbes nädal tagasi poes käisin, jäi maskiga inimeste osakaal ilmselt kuhugi 50-60% ligi, seda on nähtava efekti saavutamiseks liiga vähe. Kuuldavasti on praeguseks olukord paranenud. Teiseks tuleb otsa vaadata koroonaviiruse leviku iseärasustele. Täna nakkuse saanud inimestel avaldub haigus järgneva 14 päeva jooksul, osa neist jõuab sümptomite tekkele eelneva 1-2 nakkusohtliku päeva jooksul omakorda mõnda inimest nakatada, olgu siis kas või oma peret. Seega isegi kui täna pandaks riik täielikult lukku, lisandub nakatunuid juurde veel kahe nädala jooksul. Ootuspärane oleks, et lukkupanemisele järgnevatel nädalatel on nakatunute arvud suuremad kui lukkupanemise hetkel, sest nakatumiskordaja on meil praegu umbes 1,25 ja see tähendab piltlikult öeldes, et neli inimest nakatavad omakorda juba kokku viit uut inimest. Need kaks ongi peamised põhjused, miks praegu veel maskide kandmisest erilist kasu näha ei ole. Kas pideval maski kandmisel võivad tervisele ka mingid negatiivsed mõjud olla? Kõrvatagused võivad hellaks jääda ja liiga tugevalt näole suruv mask (tavaliselt respiraator) võib pikaajalise kasutamise tagajärjena tekitada lamatised näopiirkonda. Pikki päevi maskis töötamine on mitmete meditsiinitöötajate näonaha hukka ajanud. Võimalik on allergiliste löövete teke meditsiiniliste maskide suhtes. Tavainimeste mõistes on suurt hulka nendest probleemidest võimalik vältida, kui leida just enda näole hästi istuv mugav mask, mis võib vabalt olla riidest ja taaskasutatav. Kui mul on maskikandmine vastunäidustatud, kas siis saan perearsti käest vastava tõendi? Kuidas ma seda tõestama peaks, kui kuskil probleeme tekib? Perearstid koos kopsu- ja südamearstidega on kokku leppinud, et maski kandmisest vabastavaid tõendeid väljastatakse ainult nendele patsientidele, kellel on maski kandmine tõepoolest keelatud. Nendeks on alla kaheaastased lapsed; inimesed, kellel langeb tavaõhku hingates vere hapnikutase allapoole normaalset (tavaliselt on need raskete kopsu- ja südamehaigustega patsiendid, kes vajavad kodust hapnikravi); inimesed, kes erinevatel põhjustel ei ole võimelised oma maski ise eemaldama (näiteks halvatusega, voodihaiged, teadvusetud, sügava psüühikahäirega inimesed). Sealjuures alla kaheaastaste laste vanust arstid paberiga tõendama ei hakka. Mina isiklikult olen välja kirjutanud ühe maskikandmise vabastuse tõsise kopsuhaigusega patsiendile, kes öösiti magab ainult hapnikumaskiga. Isegi tema kannab maski, kui peab lühiajaliselt avalikus kohas viibima, näiteks perearstikeskuse ooteruumis või kaupluses. Tavalise pikkusega vastuvõtu ajal ta siiski maskiga olla ei suuda. Miks ühekordne mask on peale kasutamist nii nakkusohtlik et seda puudutadagi ei tohi aga korduvkasutatava võib vabalt taskusse tagasi panna ja homme jälle ette? Ma ei tea, kust see teadmine pärineb, et korduvkasutatavat maski võib päevade viisi taskus kanda, see ei ole väga hea teadmine. Korduvkasutatavaid maske peaks iga kandmise päeva õhtul pesema kas vähemalt 65-kraadises vees vähemalt 30 minutit või pesema hoolikalt lihtsalt sooja vee ja seebiga vähemalt 30 sekundit, selliste puhastustingimuste juures peaks koroonaviirus hävima. Valitsus plaanib jagada igale toimetulekutoetuse saajale kaks korduvkasutatavat maski. Inimestel, kes peavad maski kandma päev läbi või väga pika ajavahega, näiteks rongiga hommikul tööle ja õhtul koju sõites, võiks päeva jooksul kasutuses olla tõesti rohkem kui üks mask ja seega peaks õhtul kõik päeva jooksul kasutatud maskid puhtaks pesema. Riidest maski kasutamisel kehtib sama ohutustehnika nagu ühekordsete maskide puhul: enne maski panemist tuleks teostada käte hügieen, maski peaks hoidma ainult sangadest või paeltest, kandmise ajal maski näppida ei maksa ja pärast maski eemaldamist tuleks jälle teostada käte hügieen. Tänavapildis on selgelt näha, et enamus kui mitte kõik inimesed, kannavad maski valesti, võttes seda kord alt eest ära, katsudes jne. Kuidas seda maski siis õigesti kandma peaks? Minu silma järgi on kevadega võrreldes praeguseks inimeste maskikandmise oskus selgelt paranenud. Maski kandmise õppevideo on leitav perearstide seltsi veebilehelt. Kui tihti peaks ühekordset maski vahetama? Üldjoontes tasuks kinni pidada tootjapoolsetest juhenditest. Räägitakse erinevatest ajaperioodidest, kõige tavalisem on umbes neli tundi. Kevadel, kui meditsiinisüsteemis oli isikukaitsevahenditest veel terav puudus, lubati kanda ka kuni kaheksa tundi, kui mask ei ole nähtavalt märgunud või patsiendi eritistega saastunud. Miks kaitsekinnastest enam ei räägita? Kas neid pole üldse mõttekas kasutada? Hea käte hügieen on täiesti piisav. Kõige tõhusam on hoolas kätepesu käesooja vee ja seebiga vähemalt 20 sekundi vältel. Mitte niisama hajameelselt käsi ringiratast vehkides, vaid mõtestatult ning iga nurgataguse ja sõrme korralikult sisse seebitades. Olukordades, kus kätepesu pole võimalik, on alternatiiviks käte desinfektsioon vähemalt 20 sekundi vältel (3 ml desinfektanti nühkida samamoodi nagu kätepesu ajal iga nurgatagust, kuni desovahend ära kuivab). Kui emba-kumba käte hügieenivahendit kasutada, siis kindad tõesti pole vajalikud. Olukorrad, kus on kindlasti kindaid vaja, on sellised meditsiinilised või põetamisprotseduurid, kus puututakse kokku patsiendi kehavedelike või eritistega. Mul on mõlemas kõrvas kuuldeaparaat. Maski kandmise kogemused on näidanud, et mõnikord tõmban maski eemaldades aparaadi kuidagi ripakile, kuigi püüan tegutseda ettevaatlikult. Ükskord juhtus nii, et pidin ühe kuuldeaparaadi koos maskiga ära võtma ja siis teineteisest lahti harutama. Ei ole kuidagi huvitatud kuuldeaparaadi mahakukkumisest. Mida siis teha? On mullegi mask vastunäidustatud? Kuulmisaparaatidega inimeste jaoks on maski kandmine tõesti keerukam, kuna juhtmed haagivad kokku või hoopis venitavad maski kummid kõrva juures sellisesse asendisse, et kuuldeaparaat ei taha hästi püsida. Nende takistuste ületamiseks tuleks valida selline mask, mis ei käi kõrvade taha, vaid tõmmatakse kummidega või paeltega ümber kogu pea. On mitmeid erinevaid lahendusi ja isetegemise nippe, inspiratsiooni võib otsida näiteks Google'i otsingust otsisõnaga ""mask hearing aid"" või midagi sarnast. Saan täielikult aru maski vajadusest ja jaekaubandustöötajana on mul selle kandmine kohustuslik, paraku ei suuda ma üle kolme minuti neis rohesinistes veeta: prilliklaaside sisepind ujub veest (ei räägi ainult udust!), raske on hingata, pea käib ringi, tekib paanikahoog. Lisaks aevastan õhuvahetuse tõttu keskmisest sagedamini, igas uues keskkonnas tuleb vähemalt üks aevastus. Peaksin neid ühekordseid maske siis kümnete viisi vahetama! Mida sellele inimesele soovitaksite? Kas parem oleks näiteks visiir või riidest mask? Riidest mask koos visiiriga oleks täiesti hea valik. See on keskkonna mõttes säästlikum ja igaüks saab valida sellise maski, mis mugavalt näos istub ja paremini hingata lubab. Küsiks lastevanemate seisukohast. Maski kandmise kohustus ei laiene alla 12-aastastele lastele. Kas teatud olukorras oleks siiski soovituslik ka neile mask ette panna või mitte (rahvastatud kohtades - näiteks teater)? Üldjoontes peab mask olema niisugune, mis mugavalt näos istub ja servadest väga hullusti ei lotenda. On olemas väiksemad maskid ka lastele kandmiseks. Kui leiate niisuguse maski, mis lapsele hästi sobib, on rahvarohketes siseruumides maski kandmine muidugi otstarbekas. Alla kaheaastastel lastel on maski kandmine keelatud.",Delfi,1606651492,https://www.delfi.ee/news/paevauudised/eesti/online-intervjuu-perearst-selgitab-koroona-ammu-poetud-miks-test-positiivse-tulemuse-annab-kas-immuunsus-tekib-voi-mitte?id=91813689
Uus hädaolukorra juht Urmas Sule koroonaprotestijate kohta: demokraatia lubab olla keskmisest rumalam,"Uus ametikoht tõotab suurte kingade täitmist - endine hädaolukorra juht, Lääne-Tallinna Keskhaiglasse suundunud Arkadi Popov, osutus oma teenekuse tõttu lausa käesoleva aasta kodaniku laureaadiks. Kuidas läheneb sellel Urmas Sule, kes asub Popovi asemel koroonakriisi võtmes ülimalt tähtsale ametikohale? Teine laine, teine strateegia Näib, et mees ei taha miskit ära sõnuda: tuleviku suhtes jääb ta sõnadega kitsiks. ""See on ametipositsioon, mis eeldab erinevaid panuseid ja väljakutseid igal juhul, ent milliseid täpsemalt, näitab aeg. Üldjoontes on küll teada, mis toimub ja millega tegeleda tuleb, aga hädaolukorra juhina tuleb olla valmis suurteks üllatusteks - see pole amet, kus saab rääkida ""homme teen nii, ülehomme naa"","" märkis Sule teda ootava suhtes. Koroonakriisi esimese laine aegu täitis Sule Pärnu haigla juhi ja Eesti Haiglate Liidu juhatuse liikme positsioone. Kas teispool käsuahelat asetsenuna on tal miskisuguseid märkusi, kuidas teise viiruselaine aegu teisiti toimida?",Delfi,1606577072,https://www.delfi.ee/news/paevauudised/eesti/uus-hadaolukorra-juht-urmas-sule-koroonaprotestijate-kohta-demokraatia-lubab-olla-keskmisest-rumalam?id=91808051
Rootsi tunnistas karjaimmuunsuse müüdiks. Viirus tapab praegu kaks korda rohkem inimesi kui naaberriikides kokku,"Kui uute nakatunute arv juunis-juulis selgelt langema hakkas, usuti Rootsis, et kuningriik on viimaks jõudmas sihile. Sügisene nakkuslaine tegi aga selgeks, et need ootused olid aluseta. Novembri jooksul on Rootsis koroonaviiruse tõttu surnud 421 inimest ehk üle kahe korra rohkem kui Soomes (17), Norras (34) ja Taanis (76) kokku. Statistikaameti teatel tuli tänavu paari kuu võrra langetada riigi keskmist eeldatavat eluiga - number, mlllel mis jõukas heaoluriigis on aasta-aastalt kombeks tõusta.",Delfi,1606533002,https://www.delfi.ee/news/paevauudised/valismaa/rootsi-tunnistas-karjaimmuunsuse-muudiks-viirus-tapab-praegu-kaks-korda-rohkem-inimesi-kui-naaberriikides-kokku?id=91803041
Iraani tuumarelvade juhtivteadlane lasti maha,"Fakhrizadeh on väidetavalt Iraani tuumarelvade programmi juht. Teda tulistati Absardis, see asub 70 kilomeetri kaugusel Iraani pealinnast Teheranist. Neli ründajat avasid mehe suunas tule. Enne tulistamist olid tunnistajad kuulnud plahvatust. Teadlast üritati elustada, kuid see ei õnnestunud. Lisaks sai Fakhrizadeh' turvamees viga. Iraani kaitseminister kinnitas teadlase surma, tema ründajad tituleeriti terroristideks. Iisrael väitis 2018. aastal, et Fakhrizadeh' puhul on tegemist Iraani tuumarelvade programmi juhiga. Sama aasta aprillini polnud avalikkusel ühtegi pilti teadlasest ning teda varjutas saladusloor. Iisrael on süüdistanud Iraani tuumarelvade varjamises.",Delfi,1606491935,https://www.delfi.ee/news/paevauudised/valismaa/iraani-tuumarelvade-juhtivteadlane-lasti-maha?id=91803829
Vilniuse haiglaõde: mõni ei usu isegi intensiivraviosakonnas koroonaviiruse olemasolusse,"Intensiivraviosakonna õde Onė Bartkienė ütles, et arstid ise toovad sellistel objektidel ohvriks oma füüsilise ja emotsionaalse tervise: langevad väsimusest minestusse, kannatavad migreeni ja kõrge vererõhu käes. Tööst Santarose kliiniku intensiivraviosakonnas rääkis Bartkienė Facebooki vahendusel korraldatud videokonverentsil. Tööpäev algab varahommikul, pool tundi varem kui enne pandeemiat. Alguses loendatakse üle arstid. „Tihti need andmed ei rõõmusta,” tunnistas Bartkienė. „Siis vaatame, millised patsiendid meil on ja kus. Kokku on neli posti: kahes on kuus voodit, ühes seitse, neljandas neli. Arstid jagavad need ära ja lähevad riietuma – see võtab kümme minutit. Kella seitsmest on meedikud juba kaitseülikondades, milles tuleb töötada vähemalt neli tundi. Iga liigutus on raske, sest ülikond tekitab „kasvuhooneefekti”: me higistame, aga pärast hakkab meil jahe, sest kogunenud vedelik ei kao kuhugi. Aluspesu, tööriided, kõik see saab märjaks ega kuiva ära. Kui füüsiline töö lõpeb, istume kirjutama, hakkab jahe. See temperatuurimuutus väsitab. Ja veel respiraatorid, mida ei tohi ära võtta, ei saa juua ega aevastada. Me ei tohi kaitset näolt võtta, ei maske ega visiire. Nagu teada, ajavad mõned maskid näo sügelema. Võite ette kujutada, kuidas me end tunneme, kui oleme aevastanud. Nina puhtaks pühkida me ju ei saa.” Mõnikord on sees rasked haiged. Siis töötavad arstid kuni seitse tundi, teatud aja järel tuleb teha vajalikud protseduurid. Arste ja meditsiinipersonali ei jätku. „Meil on töökätest väga puudu. Viimasel ajal loendame haiglaid, hingamisaparaate, voodeid. Aga inimestest peaaegu ei räägita. Meil ei jätku inimesi, ei ole töökäsi. Nii palju, kui mina tean, paluvad intensiivraviarstid vabatahtlike abi. Olukord on lootusetu, me püüame auke lappida vabatahtlike – tudengite abil, kes kogemuste puudumise tõttu ei oska paljut teha. See on väga raske. Aga me oleme abi eest tänulikud. Nad võivad patsienti keerata, tuua, mida vaja, kätt hoida, inimesega rääkida – see on väga tähtis töö. Meil enestel selleks aega ei jätku,” rääkis Bartkienė. Kahjuks ei ole kõik patsiendid heatahtlikud. On ka selliseid, kes ei usu isegi intensiivraviosakonnas koroonaviiruse olemasolusse. „Ma rääkisin ühe patsiendiga, küsisin, kuidas ta nakatus, kuidas suhtus koroonaviirusesse enne haigestumist. Küsisin, kas ta uskus, et viirus on olemas. Ja tema vastas mulle naeratades: „Mis, kes seda usub?” See oli viimane kord, kui ma esitasin patsiendile sellise küsimuse. (...) Ma rohkem ei küsi, aga nii palju, kui mina aru saan, paljud haigestuvad ja satuvad meile just skeptilise suhtumise pärast viirusesse. See suhtumine mõjutab nende käitumist,” nentis Bartkienė.",Delfi,1606477490,https://www.delfi.ee/news/paevauudised/valismaa/vilniuse-haiglaode-moni-ei-usu-isegi-intensiivraviosakonnas-koroonaviiruse-olemasolusse?id=91800665
Koroonakõverad on mitmes Euroopa riigis languses: karmid piirangud näivad toimivat,"Sügise kõrgeim koroonatipp oli Belgias, kus nakatumisnäitaja miljoni kohta nädalas oli oktoobri lõpus ligi 1400. Nüüd on see langenud 285-ni. Tšehhis oli see näitaja haripunktis, oktoobri lõpus, umbes 1200 ja on nüüd ligikaudu 250. Prantsusmaal oli nakatumisnäitaja kõige suurem novembri teise nädala alguses – umbes 840 juhtumit nädalas miljoni elaniku kohta. Nüüd on see vähenenud alla pooleni sellest. Novembri jooksul on nakatumiste arv kahanema hakanud ka Austrias, Itaalias, Hispaanias ja Suurbritannias. Saksamaal kasv peatus ja arv on stabiliseerunud. Koroonaviirusega nakatumise areng mõnedes Euroopa riikides: Uute koroonajuhtumite arvu vähenemine langeb kokku vastumeetmete karmistamisega. PIIRANGUTE KARMISTAMINE EUROOPAS Belgia karmistas piiranguid novembri alguses. * Juuksurisalongid ja muud teenused suleti. Piirati poodide lahtiolekuaegu. * Keelati üle nelja inimese kogunemised. Keelati ka üksteisel külas käia. * Baarid ja restoranid olid juba varem sügisel suletud. * Belgia karmid piirangud kehtivad vähemalt detsembri keskpaigani. Tšehhis karmistati piiranguid juba oktoobris, kui epidemioloogiline olukord halvenes. * Kogunemis- ja liikumispiiranguid karmistati astmeliselt. * Poodide, restoranide ja ametiasutuste lahtiolekuaegu piirati. Keelati laulmist sisaldavad üritused. * Eriolukord kehtib vähemalt 20. jaanuarini. Prantsusmaa kehtestas uued koroonapiirangud novembri algusest. * Baarid, restoranid ja paljud kauplused suleti. * Väljas liikumiseks on vaja eraldi loadokumenti. * Piiranguid võidakse vähehaaval lõdvendada detsembris. Prantsusmaa valitsuse nõunik, epidemioloog Arnaud Fontanet hindas, et mingisugusesse normaalsusse jõutakse 2021. aasta sügisel, kui vaktsiiniprogrammid toimivad. Ka Saksamaa valitsus kehtestas novembri alguses uusi koroonapiiranguid. * Baarid, restoranid ja igasugused vaba aja veetmise kohad suleti. * Kogunemised keelati, poodidesse korraga lubatavate klientide arvu piirati. * Reisimist soovitatakse vältida ja turistidel on keelatud hotellides ööbida. Saksamaa epidemioloogilist olukorda jälgiv Robert Kochi instituut ütles eelmisel nädalal, et kehtestatud piirangud on olukorra stabiliseerinud ja nakatumiste arv enam ei kasva. Siiski karmistatakse Saksamaal piiranguid detsembri algusest. Eesmärk on suruda nakatumisnäitaja alla 50. Praegu on see Saksamaal umbes 260. Liidukantsler Angela Merkeli sõnul võivad piirangud kehtima jääda ka veel uuel aastal. Perede kogunemise piiranguid lõdvendatakse jõuluajaks.",Delfi,1606461071,https://www.delfi.ee/news/paevauudised/valismaa/koroonakoverad-on-mitmes-euroopa-riigis-languses-karmid-piirangud-naivad-toimivat?id=91796723
Eesti kodakondsuse said tänavu 18 erineva riigi kodanikud,"""Head kodanikupäeva kõigile! Neile, kes juba on Eesti kodanikud ja ka kõigile neile, kes alles plaanivad kodanikuks saada – see plaan on igal juhul hea! Usun, et Eesti kodakondsus annab võimalusi ja avab uusi uksi,"" sõnas Põhja prefekt Kristian Jaani. ""Kodanikena saate senisest rohkem panustada Eesti heaolusse ja turvatunde loomisesse. Eesti kodakondsusega inimesel on näiteks võimalus tulla politseiametnikuks või abipolitseinikuks, kuid kindlasti leiab igaüks viisi, kuidas meie riiki paremaks muuta,"" lisas Jaani. 25. novembri seisuga oli Vabariigi Valitsuse otsusega saanud Eesti kodakondsuse 673 inimest, neist 141 olid alla 15-aastased lapsed. Enamik kodakondsuse saajatest olid määratlema kodakondsusega ja lisaks ka endised 18 erineva riigi kodanikud, nende hulgas näiteks Venemaa, Türgi, India, Sri Lanka, Kõrgõzstani, Hiina ja Soome kodanikud. 2019. aastal sai või taastati kodakondsus kokku 779 inimesel, neist 211 olid alla 15-aastased. Tänavu on PPA saanud 25. novembri seisuga 837 kodakondsustaotlust, neist 438 avaldust esitasid määratlemata kodakondsusega inimesed ning 297 Venemaa kodanikud. Mullu terve aasta lõikes esitati kokku 909 kodakondsuse saamise või taastamise taotlust, neist määratlemata kodakondsusega 499 ja 312 Venemaa kodanikud. 1. novembri seisuga on Rahvastikuregistri andmete põhjal kokku 1 268 653 Eesti kodanikku üle maailma. Neist 1 134 451 elukoht on registreeritud Eestis, 118 578 välismaal ning 15 624 kodaniku elukoht on nii Eestis kui ka välismaal. Kodanikupäeva tähistatakse 26. novembril, sest just sel päeval 1918. aastal andis Maanõukogu välja määruse Eesti kodakondsuse kohta. Sel päeval juhitakse tähelepanu kodanikutundele ning kodaniku õigustele ja kohustustele.",Delfi,1606388674,https://www.delfi.ee/news/paevauudised/eesti/eesti-kodakondsuse-said-tanavu-18-erineva-riigi-kodanikud?id=91787873
Riigihalduse minister Anneli Ott andis ametivande,"Lisaks Otile asus tänasest haridus- ja teadusministri ametisse ka seni riigihalduse ministrina töötanud Jaak Aab, kes teise ministeeriumi etteotsa asudes ametivannet kordama ei pidanud. Peaminister Jüri Ratas avaldas veendumust, et nii Ott kui ka Aab suudavad uues ametis kiiresti kohaneda. ""Anneli Ott on pikalt töötanud kohalike omavalitsuste tasandil ning seisnud tasakaalustatud piirkondliku arengu eest riigikogus. Olen kindel, et valitsuses jätkab ta panustamist regionaalsesse edenemisse, et kõikjal Eestis oleks hea elada,"" ütles ta. ""Jaak Aab on staažikas poliitik, kes on panustanud ministrina kolmes valitsuses. Usun, et haridus- ja teadusministrina seisab ta kindlalt selle eest, et meie haridus oleks kvaliteetne, haridustöötajad väärtustatud ning kõrgharidus ja teadus saaksid areneda."" Ministrivahetused tingis haridus- ja teadusminister Mailis Repsi tagasiastumine. Reps esitas peaministrile tagasiastumisavalduse 20. novembril ning päev hiljem vabastas president ta ametist.",Delfi,1606309524,https://www.delfi.ee/news/paevauudised/eesti/riigihalduse-minister-anneli-ott-andis-ametivande?id=91777039
BLOGI | Krista Fischer terviseameti pressikonverentsil: nädala pärast on haiglas 50-100 inimest tänasest rohkem,"Tartu ülikooli professor Krista Fischer rõhutas, et hospitaliseeritud koroonahaigete arv on ületanud kevadise arvu. Oluline on nakatumisnäitaja R saada alla 1. Sellele saavad kaasa aidata kõik inimesed kolmel viisil. Esiteks tuleb vähendada kontakte, see tähendab, et ei osale suurtel pidudel ja lävid pigem ühe-kahe sõbraga näost näkku. Teiseks tuleb avalikes kohtades kanda maski ja kolmandaks hoida võimalusel distantsi teiste inimestega. Terviseameti peadirektor Üllar Lanno ütles, et haigeid on kokku 4000 ja terviseamet jälgib 21 500 inimest. Lanno rõhutas, et igasugused kogunemised tähendavad tõsist nakatumisohtu ning seega peaks need praegu ära jätma. Sotsiaalministeeriumi asekantsler Maris Jesse rõhutas, et kolm nädalat tuleks kõigil jälgida tublisti piiranguid, et jõuluks poleks haiglakohad koroonaviiruses patsiente täis. Detsembriks plaanitakse avada veel lisaks voodikohti, et Eesti haiglad suudaksid hallata 447 koroonapatsienti.",Delfi,1606297895,https://www.delfi.ee/news/paevauudised/eesti/blogi-krista-fischer-terviseameti-pressikonverentsil-nadala-parast-on-haiglas-50-100-inimest-tanasest-rohkem?id=91773885
Aasta kodanik on Arkadi Popov,"""Praegusel erakordsel aastal on sobilik tunnustada neid kodanikke, kes võtsid vastutuse ning tegid enamat, kui neilt oodati. Arkadi Popovi selge jutt ja otsustav käitumine koroona vastu võitlemisel on olnud erakordselt innustav. Tema on üks neist, kelle eestvedamisel ja kogu Eesti rahva ühise pingutuse tulemusena on meil siiani võimalik nautida kultuuri ning oleme suutnud hoida oma elu võimalikult avatuna. Tema ja teised temasarnased eestvedajad muudavadki Eestit turvalisemaks elupaigaks,“ kirjeldas Lukas laureaati. Popov on arst ja tervishoiujuht, terviseameti hädaolukorra meditsiinijuht. Ta on olnud Põhja-Eesti regionaalhaigla kiirabikeskuse juhataja ja on alates 5. detsembrist Lääne-Tallinna keskhaigla juhatuse esimees. Popov on õppinud Tartu ülikoolis arstiteadust ja Peterburis psühholoogiat. Aasta kodaniku aunimetuse pälvinud Popovi sõnul on tunnustus väga suur au. ""Kui see aasta algas, ei olnud mul isegi selliseid mõtteid, et mingisugused tiitlid järsku minu silmapiirile tekivad. Minu jaoks on see suur tunnustus. Ma ei tea, kas ma olen seda väärt, sest see mida ma tegin, tegin koostöös teiste meedikutega, terviseameti kolleegidega, ministeeriumiga. Ja tegelikult iga inimene, kes Eestis elab, aitas väga tugevalt kaasa, sest üksinda kriisi vastu võidelda ei ole võimalik. On vaja meeskonda,"" ütles Popov. Aasta kodaniku 2020 aunimetusele esitati ühtekokku 12 kandidaati. Aunimetusega kaasneb rahaline preemia ning alati ka Reti Saksa miniskulptuur ""Ühiskonna õis"". Aasta kodaniku tava algatas rahvastikuminister Paul-Eerik Rummo 2003. aastal ning tänavu anti aunimetus välja 18. korda. Varasemate aasta kodanikega saab tutvuda Kultuuriministeeriumi veebilehel. Kodanikupäeva tähistatakse Eestis 26. novembril. See on pühendatud kõigile Eesti kodanikele ja kodanikuks pürgijatele.",Delfi,1606224662,https://www.delfi.ee/news/paevauudised/eesti/aasta-kodanik-on-arkadi-popov?id=91766033
Haridus- ja teadusministriks saab Jaak Aab,"Aabi asemel asuks riigihaldusministri kohale senine riigikogu Euroopa Liidu asjade komisjoni juht Anneli Ott. ""Jaak on töötanud õpetaja ja omavalitsusjuhina, kuulunud mitmesse Riigikogu koosseisu ning panustanud ministrina kolmes valitsuses. Haridusvaldkond on Keskerakonna jaoks olnud alati väga oluline ning Jaak Aab on oma kogemuse ja asjatundlikkusega kindlasti vääriline kandidaat jätkama Mailis Repsi professionaalset tööd. Peame panustama ja pingutama, et Eesti laste haridus oleks jätkuvalt maailma parimate seas, meie õpetajate ja haridustöötajate pingutused väärtustatud ning kõrgharidus ja teadus areneksid,"" kirjutas Ratas ühismeedias. ""Anneli Ottil on pikk töökogemus nii kohalike volikogude kui valla- ja linnavalitsuse tasandilt. Samuti on ta Kagu-Eestist valitud riigikogu liikmena seisnud Eesti tasakaalustatud regionaalse arengu eest ning panustanud oma teadmiste ja oskustega haldusreformi edukasse rakendamisse. Kindlasti jätkab Anneli Keskerakonna valitsuses tehtud tööd omavalitsuste rolli, võimekuse ja tulubaasi tugevdamisel, et need oleksid kohalikul tasandil riigile tugevaks partneriks,"" lisas peaminister. Keskerakonna juhatus koguneb täna õhtul, et Ratase ettepanekut arutada.",Delfi,1606206355,https://www.delfi.ee/news/paevauudised/eesti/haridus-ja-teadusministriks-saab-jaak-aab?id=91760089
"Ülle Madise kõne ""Põhiõiguste kaitse rasketel aegadel"", mida igaüks peaks kuulma! | Telegram","Õiguskantsler Ülle Madise pidas 8. oktoobril Tartus toimunud õigusteadlaste päevadel märgilise kõne sellest, miks turvalisuse ega tervise nimel ei tohi Põhiseadust rikkuda ja miks seda tahtagi ei tasu. “Ärgem mingem kaasa massiemotsioonidega, pärast on häbi. Hoidkem tervist, mõistust ja elurõõmu! Tsitaat Lessingult: “Manipuleerimise uurijad on avastanud, et kõige vähem lasevad end mõjutada inimesed, kes oskavad naerda.”,” ütles Madise.    Avaldame kõnest ka kirjaliku kokkuvõtte.   https://video.telegram.ee/YlleMadise8okt2020.mp4 Ma selgitan, miks on minu meelest väga ohtlik kaasa minna seisukohaga, mis kõlab päris sageli ka otsustajate ringis, et raskel ajal, olgu see pandeemia, majanduskriis või terrorioht, tulebki ühise hüve nimel meil kõikidel loovutada tubli tükk oma privaatsust, ettevõtlusvabadust, liikumisvabadust, eneseteostusvabadust ja kasvõi enesetsensuuri raames lõuad pidada ja edasi teenida. Tihti öeldakse seda ka kohtunikele, sõltumatutele institutsioonidele ja ametnikele, et siin päästetakse elusid, aga teie ajate mingis põhiseaduses näpuga järge. Mina ei ole sellise lähenemisega nõus. Meie kõikide ühine vastutus on just praegu mitte sammugi anda põhiseadusest ega põhiseaduse kaitsest tagasi. Miks see ohtlik on? Kogu inimkonna ajaloo vältel on olnud näha, et ka pealtnäha igati haritud, aus ja lahke ühiskond võib väga lihtsalt metsistuda. Võib olla lihtne arvata, et barbaarsused juhtusid siin kunagi ammu ja praegu juhtub see kuskil kaugel kellegi teisega. Aga tegelikult see nii ei ole.  Asi on selles, et avalik arvamus on kujundatav. Ma ei julgeks väita, et mitte ühelgi tingimusel ei või Eestis juhtuda midagi sellist nagu Poola kohtureform, vaba ajakirjanduse pitsitamine Ungaris, või sündmused, mis Leedus viisid Paksasgate´ini.   Kui te jagate minu arvamust, et see oht on olemas, et ka siin teatud tingimustel läheb asi kasvõi ajutiselt käest ära (selles mõttes, et rahvas tahab, ja neid, kes hea meelega kruvid kinni keeraks, jagub), ja kui olete nõus, et pehmelt väljendudes oleks natuke ülbe pidada ennast geneetiliselt teistest rahvastest ja samuti meie oma esivanematest paremaks, tahangi väita, et just vabal ajakirjandusel, ametnikel, kohtunikel, sõltumatutel institutsioonidel ja rahvamandaadiga otsustajatel lasub praegu väga suur vastutus. Mitte mingil juhul ei tohi kambaeufooriale mitte hetkekski järele anda. Ükskõik kui suur see hirm või vaimustus ka pole, meie asi on iga hinna eest kaitsta tõestatud fakte, loogikat, tuvastatud põhjuslikke seoseid. Ma olen veendunud, et nii kaitseme ühiselt nii Eesti tulevikku kui ka poliitilise mandaadiga otsustajaid, kes on omamoodi väga keerulises seisus. Doris Lessingi 1986. aastal kirja pandud mõtted raamatust “Vanglad, milles me vabatahtlikult elame” on väga aktuaalsed ka praegu. “Igal ajastul mõjutavad meie elamusi tugevasti massiemotsioonid ja sotsiaalsed olud ning nende mõju alt on meil peaaegu võimatu ennast eraldada. Sageli näivad just massiemotsioonid kõige üllamad, paremad ja ilusamad. Ja ometi küsitakse aasta, viie aasta, kümnendi või viie kümnendi pärast: “Kuidas ometi nad seda uskuda võisid?” Sest toimunud on sündmused, mis on mainitud massiemotsioonid ajaloo prügikasti saatnud.“ Kolme kriisi jooksul (9/11, 2008. aasta majanduskriis, Covid-19) oleme kogenud, kuidas püütakse avalikkust uskuma panna, et otsustajad on alati teeristil: üks tee (see halvem muidugi) on põhiõiguste kaitse ja teine tee on elude päästmine, tervis, julgeolek, turvalisus, majanduslik heaolu.   See ei ole teerist! Üks ei välista teist. Ka pikaajalistes avalikes huvides on see, et kõik piirangud ja muudatused on põhiseaduspärased ja põhiõiguste ja erinevate vastanduvate hüvede hoolika kaalumise tagajärg. Põhinevad faktidel, kiidetud teadusel, loogikal. 1) Asi on inimloomuses. Ka seda näitab ajalugu, et inimese loomuses on võimu korrumpeerumine. Mida suurem ja tasakaalustamatum võim, seda rohkem korrumpeerib. 2) Mäletame ka nõukaajast, et inimestel tekib protest ja väsimus. Inimestel saab pikaajaliselt nende meetmetega, mis ehk hetkel tundusid head – paneme kõik tuppa luku taha, püüame kõiki igal tänavanurgal, et oleks pidev ärevuse foon – ühel hetkel villand ja siis tekib protest. Nagu õpetas meile Raul Narits: “Õigus ei saa olla pelk käsk, mis viiakse jõuga täide. Pikalt see ei püsi.” Käsud, keelud, piirangud, mille vajadust enam ei mõisteta, viivad paratamatult käegalöömise, protesti, vastutöötamise ja ka reeglite rikkumise üldise heakskiitmiseni. Ülemäärase jõu kasutamine on kogu rahvale ja riigile alati kätte maksnud. Pealtnäha rahva hetkeemotsioonide survel tehtud otsused kipuvad juba õige pea kätte maksma ka poliitikutele. Kuidas me oskame vastata, kui küsitakse, et mis sest siis halba on, kui koroonapiirangute vaimus aetakse inimesed sunniviisiliselt testima; kolmandate riikide kodanikud lüüakse kohtuniku kontrollita riigist välja; hooldekodud ja lasteaiad pannakse kinni, samuti saunad; trennid jäetakse ära; vangid istuvad pikki kuid kitsas kambris, sõõmugi värske õhuta; positiivse testitulemusega inimesi ja kõiki, keda nemad üles annavad, hakatakse mobiilseadmete alusel jälitama, võimalusel pannakse tuppa kinni; haigeid ähvardab politsei, nende nimed antakse külapoe seinal ja kooli kollektiivis üles? Esmapilgul tundub see kõik väga hea – nii saame viirusest lahti. Kui natuke edasi mõelda, on selles siiski väga palju halba. Ühiskond läheb ühel hetkel katki.  Ma täpselt ei tea, mis mõte sellel on, et igal keskpäeval loetakse ette hingevärinal rindeteateid (nii palju haavatuid, nii palju hukkunuid meil ja teistel), et me koguaeg võtame osa sellest üle riigipiiride rulluvast ärevusest, üksteise ületrumpamisest piiride ja koolide sulgemisel, keelamisel ja käskimisel.  Siin on meie kõikide ühine küsimus: kuidas üritada seda avalikku ootust suunata ausalt ja õiglasel viisil võib-olla natuke vähem meelerahutuslikule teele? Kui sa ajad koroonaviiruse külge saanud inimest politseiga taga, mobiilpositsioneerid, paned tuppa kinni… hakatakse varjama. Nii tekkis Eestis ka HIV-epideemia: inimesi hakati häbimärgistama ja nad ei läinud enam testima ega ravima.  Põhiõiguste vankumatut kaitset ongi kõige rohkem vaja just rasketel aegadel, sest muul ajal tuleb see vabas ühiskonnas vaat et iseenesest. Õiglusriiklus, põhiõiguste kaitse, sõltumatud institutsioonid ja sõltumatu ajakirjandus on ainukene ennast tõestanud viis vältida metsistumist ehk kaitsta inimväärikust, vabadust ja sellele korrespondeeruvat vastutust. Aga paraku on nii, et kui üks kord on mööndusi tehtud, kipubki sellest saama halb riigiõiguslik tava.  Mulle tundub, et see on meie vastutus eelnevate ja tulevaste põlvede ees, et me oma riigi kui võimaluse teha asju ainult mõistlikult ja meile kasulikult täielikult ära kasutame. See ei ole nii, et meie peame valima, kas meie juhime siin oma Eestit nii nagu seda teeb Rootsi, Hiina, Saksamaa või keegi teine. Vastupidi, pole mingit põhjust arvata, et nemad on paremad kui meie. Mitte ühtegi ühiskonda ei maksa üle- ega alahinnata. Pole midagi tähtsamat kui meelerahu, ametivande täitmine, faktid, loogika, rõõmus meel. Lõpetuseks veelkord Doris Lessing: “Manipuleerimisuurijad on avastanud, et kõige vähem lasevad end mõjutada inimesed, kes oskavad naerda.”   Allikas: Tartu Ülikooli Televisioon Foto: Kaido Haagen / Wikimedia Commons   Toimetas Madis Mark",Telegram,2020-10-22T10:38:06+02:00,https://www.telegram.ee/arvamus/ulle-madise-kone-pohioiguste-kaitse-rasketel-aegadel-mida-igauks-peaks-kuulma
ERR: Koroonakarantiin pani põntsu inimeste vaimsele tervisele | Telegram,"Põhja-Eesti Regionaalhaigla (PERH) psühhiaatrid dr Margus Lõokene ja dr Liis Haavistu ütlesid ERR-ile, et eriolukorra ajal täheldasid nad mõlemad mitmeid esmaseid pöördumisi inimestelt, kel vallandus meelolu- või ärevushäire. “Eriolukorda ja riigipoolseid käske ei saa küll otseselt süüdistada häirete tekkes, kuid teatud bioloogilise eelsoodumuse või haavatavusega isikutel vallanduvad psüühikahäired kliinilisel tasemel just tugevas stressisituatsioonis. Seda kahtlemata kevadine olukord oli – käsk olla kodus, ebamäärasus ja teadmatus, liigse informatsioonimüra üleküllus, töökoha kaotus jne,” tõid psühhiaatrid välja.   Enesetappude ja nende katsete arv suurenes noorte seas Sotsiaalkindlustusameti ohvriabi juht Jako Salla ütles ERR-ile, et 2020. aastal on praeguseni endalt elu võtnud 12 alla 18-aastast. Möödunud aastal oli samal perioodil kolm last, kes endalt elu võttis, sõnas Salla. Samas tõi ta välja, et mitu aastat on olnud see arv terve aasta lõikes alla kümne, kuid koroonakarantiini mõjul suurenes see hüppeliselt. “Jäi ära kool kui väga oluline ennetusvahend oma tugisüsteemide ja kontaktidega,” sõnas Salla.",Telegram,2020-10-09T20:00:38+02:00,https://www.telegram.ee/eesti/err-koroonakarantiin-pani-pontsu-inimeste-vaimsele-tervisele
Poola naised võivad kaotada õiguse seaduslikule abordile – pool miljonit inimest kogunes tänavatele | Telegram,Loodetavasti jõuavad protestijad ja riigijuhid siiski ühise kokkuleppeni.,Telegram,2020-11-05T14:11:41+02:00,https://www.telegram.ee/maailm/poola-naised-voivad-kaotada-oiguse-seaduslikule-abordile-pool-miljonit-inimest-kogunes-tanavatele
Eesti loodab Covid-19 massvaktsineerimist alustada 2021. aasta esimeses pooles | Telegram,"Samal ajal kui väidetava koroonapandeemia ja PCR-testide suhtes esineb suuri vasturääkivusi, kiirustatakse ülemaailmselt algatama Covid-19 vaktsineerimiskampaaniat. Mitte ükski vaktsiin pole veel viimase staadiumi katseid läbinud, kuid Eesti valitsus on eeltellimuse juba teinud ning loodab laialdast vaktsineerimist alustada 2021. aasta esimeses või teises kvartalis. Saksamaa terviseministri sõnul võivad esimesed vaktsiinid saabuda talvel ning massvaktsineerimist teostatakse tõenäoliselt suurtes näitusesaalides, kus on vaktsiinide hoiustamiseks sobivam temperatuur.    Postimees kirjutas, et valitsus on eraldanud Euroopa Liidu Covid-19 vaktsiinide eelostulepingute finantseerimiseks 1,5 miljonit eurot. Sotsiaalminister Tanel Kiige sõnul plaanitakse esmajärjekorras ära vaktsineerida riskirühmad ja eesliinitöötajad ning hiljem teha vaktsiin tervele elanikkonnale tasuta kättesaadavaks. Toome välja põhilised punktid:  Kui AstraZeneca saab vaktsiini valmis, siis Eesti on taotlenud sealt 1,33 miljonit doosi. Arvestus käib niimoodi, et ühe elaniku kohta on vaja kahte doosi ehk see kogus on piisav poole Eesti elanikkonna vaktsineerimiseks.  Üks doos ei taga esialgsete katsete põhjal püsivat immuunsust. Võimalik, et hilisemas faasis, kui arendustöö jätkub, piisab ka ühest doosist. Eelisjärjekorras on krooniliselt haiged, riskirühmad ja eesliinitöötajad (tervishoiuvaldkonna töötajad, sotsiaaltöötajad ja turvalisuse valdkonna töötajad). Valitsuse töötajad eesliinitöötajate hulka ei kuulu, seega nemad vaktsineerimisnimekirja eesotsas ei ole. Vaktsineerimine hakkab olema vabatahtlik. Väidetavalt on vaktsiinist huvitatud umbes 50–60 protsenti Eesti elanikkonnast, seega esialgu tuleb saadavale poole elanikkonna jagu doose, kuid hiljem soetatakse vaktsiine juurde, et vaktsiin oleks kättesaadav kõigile elanikele.  Samasugusel tehnoloogial põhinev vaktsiin ei pruugi sobida ühtviisi nii nooremale kui ka eakale osale elanikkonnast, ega tervele kui ka kroonilise haiguse kandjale. Kuna valitsus soovib tagada kõigile ühiskonnagruppidele sobiva vaktsiini,  plaanitakse vaktsiine tellida erinevatelt tootjatelt.  Laialdase vaktsineerimisega plaanitakse alustada kõige varem järgmise aasta esimeses kvartalis, võib-olla alles teises kvartalis, aga kindlasti mitte lähikuudel. Kui arvestatav osa elanikkonnast on vaktsineeritud, annab see võimaluse leevendada kehtivad viirustõrjepiiranguid. See sõltub sellest, kui püsiv on vaktsiini tagatud immuunsus ja kui suur osa elanikkonnast on sellega kaetud.  Mitmed riigid, sh USA ja Suurbritannia, on teatanud ka, et vajadusel kasutatakse vaktsineerimiste teostamiseks sõjaväe abi. Lõpetuseks tuletame meelde, et 2009. aasta seagripipandeemiaga seoses läks 2011. aasta sügisel Eestis aegumise tõttu hävitamisele 70 000 doosi seagripi H1N1 vaktsiini nimega Pandremix. Euroopa ravimiamet (EMA) teatas 2011 suvel, et Pandemrix võib põhjustada narkolpesiat ning selle tõttu tuleks selle kasutamist piirata. Sama vaktsiini tõttu on mitmed valitsused maksnud vaktsineerimiskahjustuste eest kompensatsioone (nt Suurbritannias, Norras ja Soomes ning ka Rootsi on tunnistanud Pandemrixi ja narkolepsia seost).   Allikad: Postimees, NTV, lingid artikli sees Foto: cottonbro / Pexels   Toimetas Madis Mark",Telegram,2020-10-05T19:11:53+02:00,https://www.telegram.ee/eesti/eesti-loodab-covid-19-massvaktsineerimist-alustada-2021-aasta-esimeses-pooles
Kahe lapse ema: Kodukool on täiega lahe! | Telegram,"“Meie kodukooli kogemus on praegu saanud kesta juba kolm nädalat, kuna meil hakkas isolatsioon reisi tõttu varem. See aeg on olnud väga lahe kogemus. Ma kujutan ette, kuidas paljudel selle peale kulm kortsu läheb, aga võib-olla on midagi, mis sa saad siit inspiratsiooniks, et teie pere kogemus ka positiivsemaks läheks,” kirjutab Telegramile kahe lapse ema ja loodusravi terapeut Merle Martinson.   Ma olen kirjeldamatult tänulik meie koolile, kes sügisel kutsus lapsevanematele hariduspsühholoogi Grete Arro rääkima sellest, kuidas on üldse hea õppida ning sellest muutus kogu minu suhtumine õppimisse kardinaalselt. Tänu neile tarkustele on vähenenud õppimisele kuluv aeg vähemalt poole võrra ja asjad on püsivamalt meeles. Kui teha midagi efektiivselt ja loodusega kooskõlas, siis hakkabki kergem.   Tuupimine vs õppimine Praegusel ajal on meil õppimise süsteem pigem üles ehitatud tuupimisele, mis kasutab lühimälu ehk kogu tarkus kaob peast kohe, kui kontrolltöö või õpitu vastamine on seljataga. Ma usun, et paljud on kogenud seda, et hiljem enam õpitut ei mäleta ja peavad seda loomulikuks. Ajumaht aga on piiramatu ja laseb meil ka piiramatus koguses informatsiooni ammutada. Selle süsteemi kõige suurem miinus on see, et me vajame tegelikult varasemaid teadmisi selleks, et ehitada uusi. Ehk õppimine on nagu maja ehitamine. Kui koguda teadmisi lühimälusse, kus need pidevalt kustuvad, siis vundament on habras ja tahes-tahtmata hakkavad „maja“ seinad ühel hetkel mõranema ning tekivad õpiraskused ehk ülioluline on talletada õpitu püsimälusse. Kogu asja juures on naljakas see, et nii on kergem õppida, kui tundide viisi tuupides: miinimumpanus ja maksimumtulemus – suurepärane ju.   Kriisiolukord loksutab paljud asjad paika Grete Arro alustas loengut küsimusega: mis on õppimine? Tänases hinnete-süsteemi koolimaailmas on kahjuks nii, et kiidetakse ja viisi jagatakse nendele õpilastele, kes ei õpi enam midagi. Pole väljakutseid! Neilt õpilastelt peab hoopis nende aja raiskamise eest vabandust paluma. Samas karistatakse kahtedega neid, kes õpivad ja kes pole veel seda oskust omandanud – uskuge mind, hinne „kaks“ ei motiveeri kedagi õppima. Mõelge, mis teid tööl motiveerib, ma olen kindel, et ülemuse pidev kritiseerimine see kindlasti ei ole. Lahe oli kuulda teadlase suust, et hinded on rämpsmotivatsioon ja neid ei tohiks panna. Seetõttu oli omamoodi põnev selle nädala alguse uudis, et haridusministeerium on välja saatnud juhised, milles on kirjas, et kedagi numbriliselt hinnata ei tohi ja toimub vaid kujundav hindamine. On õpetlik kogeda, et kriisiolukord loksutab nii paljut õiges suunas liikuma ning nüüd, mil kogu riigi õpetajad peavad omandama uue oskuse, loodan, et hiljem iganenud süsteemi tagasi ei minda. Loodan, et paljud hakkavad ka rõõmuga suhtuma sellesse, kui ajul on raske ega püüa selle raskustunde eest kiiresti põgeneda või last säästa, vaid saavadki aru, et see ongi õppimine. Mul endal kogu Arro loengu aja aju lausa kärssas, füüsiliselt oli valus, sest seni teatu pöörati pahempidi, aga esimest korda elus ei tundnud ma end selles olukorras end rumalana, vaid teadsin, et ajus käib tugev õppeprotsess.   Kuidas talletada õpitu püsimälusse Aju on nagu ülejäänud keha – kui teha trenni ja ta proovile panna, siis ta muutub tugevaks. Tuupimise asemel on mõistlik õppida sutsakutega. Kõigepealt võtad õpitava materjali ning töötad läbi, luues eelnevate teadmistega seosed. Nagu kooks kampsunit. Hea on veel leida erinevaid seoseid, et erinevaid teid pidi oleks hiljem info ajust kättesaadav. Need seosed ei pea alati olema loogilised, võib kasutada midagi isiklikku enda elust. Ma arvan, et paljud on mõne ajaloofakti hoopis enda sünnipäeva või suurema sündmusega ühildanud. Kui põhjalik seoste leidmise töö on ära tehtud, jäta materjalid rahule. Võta ette midagi muud, mine tee sporti ja tule hiljem õppimise juurde tagasi. Esimese asjana proovi niipalju kui võimalik peast meenutada. See on see koht, kus aju läheb stressi selles maailma kõige paremas mõttes: minult küsitakse seda, ma pean seda teadma ning sellel hetkel hakkab kõige usinam püsiühenduste ehitamine. Kui sekundipealt meelde ei tule, siis anna ajule aega kaevata. Ära haara kergekäeliselt vihikut või õpikut. Kui meenutustöö tehtud, saad teksti taas läbi töötada ning need osad, mis meelde ei jäänud, üle vaadata. Seejärel jäta materjal jälle paremat aega ootama ning selle juurde tagasi tulles püüa samamoodi nii palju kui võimalik ainult mälust õpitut meenutada. Üldjuhul kolmas kord on juba enamik teadmistest kenasti olemas.   Teadmiste kontroll on iseenda jaoks Teadustööde põhjal said testidest paremad tulemused need, kes kasvõi üks kord olid korralikult seoseid luues materjali läbi töötanud, mitte need, kes õhtu läbi tuupimisega tegelesid. Arro sõnul on kõige ebaotstarbekam see, kui inimene enne testi vihiku lahti teeb ja õpitu üle kordab, sellega tõstab ta enda teadmised kõik lühimälusse. Testimist peaks tema sõnul tegema aga palju ja kogu aeg, aga neid ei tohiks hinnata. Teadmiste kontroll on vaid iseenda jaoks, et aju heas mõttes stressis hoida – minult võidakse iga hetk seda küsida. Muidugi hakkavad paljud nüüd vastu vaidlema, et kui pole hindeid, ei tee keegi midagi. Meie põlvkond on üles kasvatatud piitsa ja präänikuga. See on loonud olukorra, kus inimene kas väldib piitsa või püüab präänikut ning kõik vahepealne on laiskus, sest keegi ei sunni. See on inimese enda loodud tehislik süsteem, kus keegi peab kogu aeg tugevam pool olema ja sundima – nii ei teki enesedistsipliini, koostööd. Tänapäeval on teadlased ammu sellise lähenemise ümber lükanud ja õpetatakse koostööd, sest meil on sisemine tung õppida, olla head lapsed, head täiskasvanud ning kui meid ei ole õpetatud iga asja eest head või halba tasu saama, siis teeme kõike rõõmuga. Ka õpetajalt ja lapsevanemalt nõuab koostöö palju vähem energiat ja aega. Jälle üks suurepärane asi, kus loodusega käsikäes toimetades on asjad lihtsamad – nagu ikka siin elus. Tasub uurida ka ägeda Eesti mehe Tanel Jäppineni tegemisi, kes on võtnud südameasjaks aidata Eesti lapsevanemaid hea partnerlussuhte loomisel perekonnas.   Õppimisel on oluline kvaliteet, mitte kvantiteet Kui nüüd tulla konkreetselt meie kodukooli kogemuse juurde, siis rakendades Arro loengus õpitut, on ajakulu hoopis teine. Me keskendume rohkem nendele asjadele, mida me veel ei oska ning vähem nendele, mis tulevad kergusega ning raiskavad pigem aega. Õppimise juures on oluline kvaliteet, mitte kvantiteet. Mul on väga hea meel lugeda meie õpetaja meile, sest tema tundub olevat samal lainel. Maailmas on kahjuks ka negatiivseid näiteid, kus Itaalias on õpetajad pigem kvantiteedi peale välja läinud, et aega sisustada. Praegu aga oleks võimalus tegelikult graafikust ette minna, kui targalt toimetada. Tänu vähesele ajakulule on meil võimalik juurde võtta õppeaineid, mis meil üldse veel kavas pole. Ma saan ise lastele juurde teha ülesandeid, mille puhul ma näen, et nad veel tugevad ei ole, ning samuti, mis olulisim – ei mingit stressi. Stressiolukorras on ajul vaid kolm funktsiooni – põgene, tardu, võitle. Loogiline mõtlemine ei toimi. Kõik on tegelikult hästi. Ei pea olema kõik maksimaalne, vaid lihtsalt igaüks peaks andma enda hetke parima. Meil on kogu maailm pahempidi keeratud ja kellegagi ei juhtu midagi, kui kõik ei ole ideaalne. Lapsed ei jää rumalaks, vaid saavad õppida veel laiahaardelisemalt, kui aega õigesti kasutada. Lapsed saavad õppida just nii, nagu neil kõige parem on ja neid juhendatakse personaalselt – see on ju suurepärane.   Käivitada tuleb loovus, eluks vajalik oskus Ma loodan, et meie õpetajad teavad, et keegi ei oota neilt maksimaalset, sest kõik leiavad uues süsteemis enda süsteemi. Ja selles pole midagi halba. Igaühe sees võiks nüüd pead tõsta selline väike äge eluterve pohhuist, millest Toomas Valsberg enda raamatus räägib. Selline, kes ei lähe pingesse pisiasjadest, keskendub tõesti vaid olulisele ja lihtsalt vaatab, et ta kellelegi liiga ei tee – lihtne, eks. Inimesed saavad uuesti käivitada enda loovust, mille kraanid on täiesti kinni keeratud, aga mis on eluks vajalik oskus. Kodukontor ja kodukool koos on muidugi omaette väljakutse ja siin ma näen, et paljudel on keeruline: lapsed jooksevad kogu aeg loengu pulti, tulevad küsima midagi, ei lase töötada. Nüüd, mil suur osa Eesti inimesi on üle läinud arvutipõhisele töötamisele, võiks selline elukorraldus olla normaalsus. Lapsed on normaalne elu osa ja ma olen juba aastaid teinud niimoodi tööd, et nad on minu kõrval. Vahel nad küsivad midagi ja ma vastan. Loengut andes olen ka rinda andnud beebile korduvalt. Keegi ei pane seda pahaks – pigem loob see mõnusat vabaduse tunnet juurdegi ja võtab maha pingeid. Pingevaba keskkond aga omakorda loob paremaid töötulemusi.   Koroonaviiruse helgem pool Meil on hea eeskuju haridusminister Mailis Repsi näol, kes beebiga rahulikult oma tööd on teinud. Vägev lihtsalt! Hetkeolukord sunnib meid parandama kiirelt kõike seda, mille osas me oleme normaalse elu teelt kõrvale kaldunud. Kes ei oska loodusraviga end toetada, siis sellel on õige hetk õppida seda tegema. Õpetajad peavad kiirelt õppima kujundavat hindamist, millele üleminek muidu käib ühiskonnas ju juba ammu, aga sujub visalt. Inimesed peavad ise vastutama oma töö eest, keegi ei peagi kuklasse hingama ning ehk suudab tööandja ka hiljem vabaks lasta selle kontrollivajaduse ning avastab, et ei peagi kalleid kesklinna büroosid rentima, vaid saab töötajale hoopis parema palga võimaldada. Inimesed käivad looduses, sest see on koht, kus on piisav distants, ja samas toetavad enda tervist maailma parimal moel. Suhted perekonnas peab korda tegema nüüd ja kohe, sest koos istudes on hea läbisaamine kohustuslik ellujäämise oskus. See kõik on imeline! Pole ühtegi halba asja ilma heata. Aitäh nende ägedate asjade eest, mille koroona on meie elus muutnud, näidates ka asja positiivsemat poolt.   Merle Martinson   Foto:",Telegram,2020-03-22T08:34:37+02:00,https://www.telegram.ee/arvamus/kahe-lapse-ema-kodukool-on-taiega-lahe
Nõuandeid digisõltuvuse vältimiseks ja koduse aja positiivseks kasutamiseks | Telegram,"Kuidas kodus istudes vältida digisõltuvust? Abiks on alljärgnev kokkuvõtte Game Quittersi esindaja Cam Adairi ja pereterapeudi Nadja Streiteri videokõnest “Nutiseadmete kasutamine tervisekriisi ajal: nõuanded perekonnale“.  Game Quitters on ettevõte ja kogukond, mis aitab mänguritel videomängusõltuvusest üle saada ja luua perekonnas suuremat mõistmist ja harmooniat tehnoloogia kasutamise osas.   Mõistagi on see väga intensiivne muutusterohke aeg. Lapsed on koduõppel, samal ajal peavad paljud vanemad tegema kaugtööd. Me peame oskama nende muutustega toime tulema, eriti mis puudutab tehnoloogia kasutamist. Selline kriis aitab näha tehnoloogia head külge. Meil on võimalus püsida maailmaga ühenduses ja kodus töötada või õppida. Kui tehnoloogiat positiivsel viisil kasutada, on see väga kasulik.  Kuid nutiseadmete kasutamine võib minna ka üle piiri. Leebemad reeglid võivad praegusel ajal olla mõistetavad, kuid see ei tähenda vabadust mängida päevad läbi videomänge. Kvantiteedi asemel me soovime keskenduda kvaliteedile. Me veedame nutiseadmetes paratamatult rohkem aega, kuid me soovime seda aega võimalikult produktiivselt kasutada.  Kuidas juhtida nutiseadmete kasutust koroonaviiruse kriisi ajal? Millele tähelepanu pöörata? Kui palju on liiga palju? Kuidas luua plaani? Siin on mõned praktilised nõuanded.   ANNA KRIISILE POSITIIVNE TÄHENDUS Tegemist on küll kriisiga, kuid selle tasub ümber sõnastada ka võimaluseks.  Alguses on see kindlasti harjumatu ja keeruline, kuid me suudame need algsed probleemid üsna kiirelt ületada, sest inimesed on kohanemisvõimelised. Seega vaatame seda kriisi kui võimalust. Me teame, et perekonnad veedavad koos palju rohkem aega kui tavaliselt. Kuidas me saaksime kasutada seda võimalust, et üksteisega taaskord ühenduda, teineteist rohkem tundma õppida, elada koos ilma konfliktideta ja hõlpsama kommunikatsiooniga? See on oluline aeg tuvastamiseks, millised on meie individuaalsed vajadused, kuidas me saaksime neid kommunikeerida ja kuidas me saaksime koos plaani luua. Me võime olla koos karantiinis, kuid me võime töötada koos viisil, mis ei too kaasa üleliigset stressi. Seda on juba niigi piisavalt. Nii et kuidas me saaksime elada suuremas harmoonias? Aeg-ajalt vajavad inimesed privaatset aega, kuid samuti me tuleme kokku, sest tunneme sel perioodil üksindust. Me ei saa nii palju enam välja minna, me oleme rohkem eraldatud. Me peame tõsiselt järele mõtlema, kuidas me saame oma sotsiaalseid vajadusi täita ja rohkem ühenduses olla. On üks lugu ühest perekonnast, kes sattus väga varakult karantiini, umbes kuu või kaks tagasi. Selle aja jooksul polnud neil tehnoloogiale ligipääsu ja kõik olid alguses üsna ärevil, kuid nad avastasid lõpuks, et neile tõeliselt meeldis üksteisega rohkem aega veeta ja teineteist tundma õppida.   VAATA ÜLE OMA HARJUMUSED Kuna tegemist on tervisekriisiga, on see suurepärane aeg, et vaadata üle oma terviseharjumused – mitte vaid seoses füüsilise tervisega, kuid ka vaimse tervise ja heaoluga. Kui püüame stressi maandada, siis on teadusringkondade poolt üsna selgelt kinnitatud, et mindfulness ja meditatsioon aitab vähendada nii ärevust kui stressi. Meil on käeulatuses võrratud äpid, mis aitavad meil praktiseerida teadlikku hingamist või joogat. Paljud organisatsioonid on teinud oma materjalid tasuta kättesaadavaks, et inimesi sellel ajal toetada. Sa võid samuti nihutada oma fookust ja tunnistada, et lastele meeldib YouTube – seega kuidas me saame kasutada YouTube-i positiivsel viisil? Õppige näiteks joonistamist või harjutage uut keelt. Kui majas vedeleb vana pill, siis võtke see kätte. Tehnoloogia abil on võimalik peaaegu kõike õppida. Digiseadmete kasutamisaja vähendamine ei pruugi olla hetkel teostatav, kuid sellisel juhul keskendu kvaliteedile.   TUGEV PERERUTIIN – TEGEVUSED, MIS LOOVAD ÜHENDUST JA KINDLUST Meil on vaja viise, kuidas aega veeta ja igavust peletada, ning üks viis selle teostamiseks on lõputult Netflixi vaadata, Facebookis uudistevoogu allapoole kerida või päevad läbi arvutimänge mängida ja loota, et see kõik möödub. Teiseks lähenemiseks on luua tugev rutiin, mis hõlmab endas ajajuppe, mil sa teed tegevusi, mis aitavad produktiivselt aega veeta. See on asjade prioritiseerimine ja tuvastamine, mis on kõige olulisem. Seega leidke võimalusi, kuidas kogu perekond nendes tegevustes osaleda saaks. Kui teil on olnud suhtlemisraskuseid, siis erinevate tegevuste leidmine aitab teil luua sügavamat ühendust nii, et te pole samal ajal sunnitud rääkima ega üleliigset survet tundma. Kui mängite lauamängu, võite ükskõik millistest elulistest asjadest rääkida, kuid samas võite ka lihtsalt mängust rääkida. Samuti on rutiini loomine oluline selleks, et tunneksite oma elus kindlust, eriti sellisel teadmatust ja ebakindlust täis perioodil. Seega me peame leidma viise, kuidas luua struktuuri. See võib koosneda ühisest söögitegemisest, koristamisest, vanade perekonnavideode vaatamisest või kokkuleppest, et kui ema ja isa teevad kaugtööd, on lapsed samal ajal kodutöid tegemas. Leidke see tasakaal koostegutsemise ja isikliku aja vahel. Oleks hea, kui terve perekond saaks selle plaani loomisest osa võtta ja kuuldav olla. Lastel peab olema selge, mida igalt päevalt oodata ja millega arvestada, kuid kui mainite majapidamistöid või muid kohustusi, siis tasub kasutada positiivsemat väljendit nagu oskuste arendamine. Kõik need tegevused on võimalused, et õppida uusi oskuseid!   MIS ON NEED TEGEVUSED, MIDA OLED ALATI TEHA SOOVINUD? Mine oma mõtetes tagasi ja küsi: „Millised olid need tegevused, mida ma lubasin teha, kui mul on rohkem aega?“ Nüüd on see aeg kätte jõudnud! Meil on aega, et teha asju, mille jaoks meil varem aega polnud. See on suurepärane viis, kuidas sellele momendile uue tähenduse anda. Karantiinis olemine võtab aja maha. See on võimalus tõeliselt emmata seda rahu, vaikust, aeglustust. Paljud on selle järele küsinud. Me oleme pidevalt soovinud, et asjad aeglustuksid. Me oleme soovinud teha vähem tööd. Nüüd on meil see võimalus. Me ei kujutanud ette, et see sellisel viisil kätte saabub, kuid nüüd on see siin. Nii et kuidas saaksime selle vastu võtta?   EESKUJU: KUIDAS KASUTAD TEHNOLOOGIAT LAPSEVANEMANA? On väga oluline, et oleksid lapsevanemana eeskuju selles osas, kuidas sa tarbid uudiseid ja omandad informatsiooni, mida sul praegusel ajal vaja läheb. Muidugi on oluline jälgida muutuseid, et sinu perekond oleks kaitstud, kuid sellisel viisil, et sa ei satuks paanikasse või tarbimislõksu. See, kuidas sa praegusel ajal tehnoloogiat kasutad, näitab palju sinu perekonnale ja lastele. Sa sead eeskuju, seega mida sihilikum on sinu nutiseadmete kasutamine, seda rohkem saad oma käitumist standardina esitada. Kui sa palud oma lastelt, et nad ei oleks pidevalt ekraani taga, kuid sina oled, näevad nad seda topeltstandardina ja see põhjustab paratamatult konflikte. Seega kasuta seda võimalust, et leida ka enda jaoks uusi hobisid ja rutiine. Kasuta tehnoloogiat viisil, mis oleks abistav ja aitaks sul tunda ennast paremini. Meil kõigil on võimalus olla vastutustundlik ühiskonnaliige ja anda endast oma parim. Ja see algab sellest, kuidas me toimime oma kodus.   Allikas: Game Quitters Youtube Foto: Andrea Piacquadio / Pexels   Toimetas Madis Mark",Telegram,2020-03-19T16:00:18+02:00,https://www.telegram.ee/teadus-ja-tulevik/nouandeid-digisoltuvuse-valtimiseks-ja-koduse-aja-positiivseks-kasutamiseks
Tartu Ülikoolis kaitsti hindele „A“ magistritöö Telegrami ja meie lugejate kohta | Telegram,"Märtsi alguses kirjutas meile Tartu Ülikooli ajakirjanduse eriala magistrant, ERR-i uudistetoimetuses töötanud Kristi Sobak, et soovib oma lõputöös uurida, millised teemad Telegrami lugejat enim huvitavad ja millist väärtust lugejad sellel alternatiivi pakkuval väljaandel Eesti meediapildis näevad.   Meile mõte meeldis ja nii kutsusimegi lugejaid üles Kristi uuringus osalema. Nagu juunikuus kaitstud magistritööst selgub, oli vastanute seas kõige rohkem kõrgharidusega inimesi – üle 40%. Kutseharidus oli rohkem kui 36%-l vastanuist, gümnaasiumiharidusega oli pea 18% vastanuist. Põhihariduse või sellest madalama haridustaseme märkis üheksa inimest ehk üle 5% vastanuist, sealhulgas ka alles gümnaasiumis õppivad noored. Mõningaid lõike tööst: „Facebooki lehel on Telegramil selle magistritöö kirjutamise ajal rohkem kui 70 000 meeldimist. Seda on kõvasti rohkem kui samal sotsiaalmeediaplatvormil figureerival Eesti Ekspressil (30 000) või Eesti Päevalehel (ca 35 000), aga siiski vähem kui Postimehel (162 000), Delfil (135 000) või Õhtulehel (103 000). Facebooki meeldimisi võrreldes on Telegram vaieldamatult populaarsem kui teised Eesti alternatiivmeediaväljaanded Uued Uudised (18 000), Objektiiv (17 000) või Vanglaplaneet (3500).“ „Telegrami tegijad Hando Tõnumaa ja Mariann Joonas alustasid 12. märtsil väljaande Facebooki lehel otseülekannetega, kus lahkasid eri teooriaid koroonaviiruse kohta, kutsusid inimesi üles positiivselt mõtlema ja mitte kartma. Mitmed intervjueeritud märkisid, et on neid ülekandeid vaatama hakanud ja tänulikud, et viirusest räägitakse ka teistsuguse ja positiivsema nurga alt kui uudisteajakirjanduses.“ „Intervjueeritud hindasid kõrgelt ka Telegrami artiklite läbipaistvust. Lugude sees olevate hüperlinkide ja kirjutise lõpus olevate allikaviidete põhjal on hõlbus artikli aluseks olnud infot ise kontrollida. Samuti tõendab kasutatud materjalidele viitamine vastanute sõnul põhjalikku taustatööd, mis on artikli kirjutamiseks tehtud.“ „Konspirituaalset maailmavaadet kandev Telegram vastandub suuresti kindlas toonis uudisteajakirjandusele. Kui uudised kõnelevad üldjoontes tõsiasjadest, siis Telegram annab lugejale valiku uskuda väljaande sisust nii palju ja sellises mahus, nagu see lugejale endale sobib.“ „Koroonakriisi ajal jagunes intervjueeritute meediakäitumine kaheks. Osa vastanutest jälgis uudisteajakirjandust ainult alguses, et saada infot sellest, kui palju olukord nende isiklikku elu mõjutab. Seejärel tekkis koroonateemalistest kajastustest küllastumus ja meediatarbimist vähendati järsult. Teine osa vastanuist hakkas olukorraga paremini kursis olemiseks tarbima rohkem meediat rohkematest kanalitest. Meediatarbimise tõusu taga oli mõnel juhul ka eriolukorra tõttu kodust töötamine. Uudisteajakirjandusele heitsid vastajad ette koroonaviiruse liiga negatiivset ja hirmu tekitavat kajastust. Telegram pakkus lugejatele vastukaaluks rahustavamana mõjunud sõnumeid, aga ka traditsioonilise ajakirjanduse käsitlustest lahknevaid versioone viiruse tekke ja leviku põhjuste ning selle ravi ja ennetuse kohta. Samas kasutati kiire ja päevakajalise info saamiseks siiski uudisteajakirjandust. Telegrami poole pöördusid vastajad uudistest saadud info tõlgendamiseks.” „Telegrami kasutatakse teistsuguse info ja tõlgenduste jaoks kui seda pakub traditsiooniline ajakirjandus. Paljuski on vastanute jaoks tegu hea ajaviitega. Siiski võiks olla traditsioonilise meedia jaoks mõttekoht, kuidas teemade ja allikate valikut mitmekesistada, et eri väljaanded ei mõjuks üksteise koopiatena. Samuti võiks uudisteajakirjanduses tegutsejate jaoks olla oluline teadmine, et kajastuste kategooriline ja õpetlik toon võib osa meediatarbijaid eemale peletada. Selle asemel võiks kaaluda teemade põhjalikumalt ja arusaadavamalt lahti mõtestamist. Ajakirjandussisu läbipaistvust ja usaldusväärsust saab aga tarbijate silmis tõsta artiklitele allikaviidete lisamisega.” „Telegramil ja selle lugejatel on avalikkuses teatud stigmatiseeritud kuvand, mille tõid välja ka mitmed selle magistritöö tarbeks intervjueeritud inimesed. Seetõttu rõhutan, et sel teemal edasiste uuringute tegemisel on oluline jätta kõrvale oma varasemad eelarvamused ja hoiakud. Loodan, et see magistritöö on veenev argument, et alternatiivmeediat tarbivate inimeste kriitika uudisteajakirjanduse suhtes on mitmetpidi põhjendatud ja traditsioonilistel väljaannetel võib olla Telegrami edukusest nii mõndagi õppida. Kas või seda, et Telegram ongi lugejate jaoks meelelahutusvorm ning koht teistmoodi info saamiseks kui seda pakub uudisteajakirjandus. Võimalust ohutult oma kodust ohtu ja põnevust kogeda rõhutab Telegram oma Facebooki lehel ka ise: “Pildid, mis su ees lahti rulluvad, on südamlikud, mõtestatud, uskumatud, teaduslikud, vaimsed, seiklusjanulised, vabadusehimulised, tõsised, poliitilised, diskussiooni tekitavad, karmid… Siiski on see tugitool turvaline ja püha.”   Kristi Sobaki magistritööga „Telegram.ee lugejauuring: alternatiivmeedia väärtus ja uudisteajakirjanduse kriitika“, mis pakub põnevat infot, mõtteainet ja (enese)kriitikat nii peavoolu- kui alternatiivmeedia jälgijale, saab tutvuda SIIN. Foto: Ivar Leidus / Wikimedia Commons   Toimetas Mariann Joonas",Telegram,2020-06-30T10:44:55+02:00,https://www.telegram.ee/ajaviide/tartu-ulikoolis-kaitsti-hindele-a-magistritoo-telegrami-ja-meie-lugejate-kohta
Terviseamet ja valitsus saavad hädaolukordadeks suuremad õigused | Telegram,"Sotsiaalkomisjoni liikmed said kolmapäeva õhtuks erakorralise koosolekukutse, et arutada eelnõu, mis annaks terviseametile ja valitsusele edaspidi laiemad volitused hädaolukorras, ilma et selleks peaks riigis enne eriolukorda välja kuulutama. Sotsiaalminister Tanel Kiik ütleb, et seadusemuudatused loovad hädaolukordade juhtimisel suurema õigusselguse ja annavad valitsusele tõhusamad võimalused hädaolukorra juhtimiseks pärast eriolukorra lõppu. Praegu räägib nakkushaiguste ennetamise ja tõrje seadus üksnes eriti ohtlikest nakkushaigustest, mille korral saab kasutada karantiini ja teisi piiranguid nagu COVID-19 puhul, kuid see uus haigus ei ole praegu eriti ohtlike nakkushaiguste nimekirjas. Seetõttu soovitakse lisada seadusesse ka mõiste uudne ohtlik nakkushaigus, mis võrdsustataks juba nimekirja kantud eriti ohtlike nakkushaigustega. Mõiste on vajalik selleks, et uudse ohtliku nakkushaiguse puhul oleks selge, milliseid nakkushaiguse leviku tõkestamise meetmeid võib selle puhul kohaldada. See, kas uudne ohtlik haigus leiab oma koha ka eriti ohtlike nakkushaiguste loetelus, selgub aja möödudes.   Mida seadusemuudatus lubab? Terviseametil tekib õigus nii eriti ohtliku nakkushaiguse kui ka uudse ohtliku nakkushaiguse puhul sulgeda asutusi ja ettevõtteid, keelata avalike koosolekute ja ürituste pidamise ning kehtestada muid liikumisvabaduse piiranguid, nagu näiteks 2+2 nõue. Samuti saab terviseamet edaspidi ise karantiini kehtestada – praegu näeb seadus ette vaid võimalust terviseametil omavalitsusele selleks ettepanek teha. Täpsustub ka karantiini mõiste. Näiteks võib selle abil piirata inimeste hulka poe müügisaalis. Karantiininõuete rikkumisest saab karistatav väärtegu, mis aitaks inimesi seadusekuulekalt käituma suunata. Eelnõu peaks riigikogu suurde saali jõudma esimesele lugemisele 6. mail ja vastu võetama hiljemalt 17. maiks, et järgmisest päevast, mil eriolukord lõppeb, ei tekiks riigiasutustel ja omavalitsustel peataolekut. Seaduseelnõu muudab hädaolukorra seadust, nakkushaiguste ennetamise ja tõrje seadust, tervishoiuteenuste korraldamise seadust ning ravikindlustuse seaduse muutmise seadust. Telegram tuletab siinkohal meelde, et lihtne on oma vabadust ära anda, aga vabaduste tagasisaamine on ajaloos alati nõudnud suuremat või väiksemat võitlust.",Telegram,2020-04-30T11:52:51+02:00,https://www.telegram.ee/eesti/terviseamet-ja-valitsus-saavad-hadaolukordadeks-suuremad-oigused
"Cavendishi rituaal õnnestus – ma nüüd usun, et Maa on pöörlev pall | Telegram","Möödunud laupäeval toimus füüsiku ja AHHAA Teaduskeskuse planetaristi Üllar Kivila eestvedamisel Tartu Ülikooli muuseumis suurejooneline teadusrituaal nimega Cavendishi eksperiment, mille käigus riputatakse lakke kuulid, peale mida on võimalik kindlaks määrata selle Maa mass, mille peal me hetkel oleme ning järgmiseks saadakse teada ka kõikide miljonite ja miljardite kilomeetrite kaugusel asuvate taevakehade massid. Tegemist on teadusmaailma kõige olulisema “rituaaliga”, mida võib pidada lausa teaduse piibliks, sest just selle toimingu tulemusena õnnestub teadusel välja arvutada suur G ehk gravitatsioonikonstant, mille najal kogu teadusismi usk seisab.   Kui mõned aastad tagasi hakkasid liikuma kuuldused, et Maa ei pruugi olla hiiglaslik pöörlev pall, mis mööda lõputut universumit ringi kihutab, siis hakati ka otsima võimalikke tõestusi, mis aitaksid kinnitust saada sellele kohale, mida meie nimetame reaalsuseks. Kuidas saavad teadlased väita, et nemad teavad, et Maa, mille peal me asume on pöörlev pall? Veidi ajalooprügikastides sobrades tuli välja, et 18. sajandi lõpul olevat mees nimega Henry Cavendish oma kuuris riputanud lakke kaks paari kuule, ning jälgides neid oma teisest kuurist teleskoobiga õnnestus mehel ära tabada mikroskoopiline kuulide omavaheline tõmbumine, mille teadusmaailma sõnul põhjustas nähtamatu jõud nimega gravitatsioon. Sellest rituaalist saadi teada suur G ehk gravitatsioonikonstant ning seega “kaaluti ära see maa, mille peal me oleme”. Oluline on mõista, et teadusel on täpselt välja arvutatud kõikide taevakehade massid, sh ka veel mitte avastamata taevakehade orienteeruv mass, mis võivad meist asuda miljardite ja teinekord lausa triljonite kilomeetrite kaugusel. Teadus teab seda kõike tänu sellele, et kuulide vahel toimus gravitatsiooniline tõmme. Kuigi ma ise mingit kuulide liikumist ei näinud, siis Üllar Kivila ja teised rituaalis osalenud teadlased kinnitasid, et kuulid tõepoolest tõmbusid üksteise suunas ning seda sai põhjustada AINULT gravitatsioon. Üllar Kivila sõnul õnnestus Cavendishi eksperiment mõnekümne protsendilise ebatäpsusega, aga üldiselt läks rituaal hästi. Tõde on teada saadud, nagu sedastas ka Postimees sündmust kajastades, et “Maa ON ümmargune”.      Vaata pallmaalase ja skeptiku vestlust:      Tõestuseid, et Maa on hiiglaslik pöörlev pall:     Üks teadusmaailma esindaja nentis pärast eksperimendi lõppu, et kummalisel kombel on Hando Tõnumaa andnud panuse Eesti teadusajalukku (Kõik sai alguse sellest, kui paar aastat tagasi leppisime Üllar Kivilaga saates “Tere, teile on Telegram!” kokku, et on aeg uuesti sooritada 200 aasta tagune Cavendishi eksperiment). Ka mina tänan Üllarit ja teisi rituaalis osalenuid ning tunnen rõõmu, et nüüd ma tean, et Maa on hiiglaslik pöörlev pall. Kui kellelgi on vastakaid tundeid seoses Cavendishi eksperimendiga, siis soovitan vaadata lõbusat videot mehest nimega Risitas, kes selgitab enda kogemust Cavendishi eksperimendiga. https://www.youtube.com/watch?v=FZxJTBUgYyw Hando Tõnumaa   Fotod: Telegram, ekraanikuvad   NB! Telegram tegutseb tänu lugejate abile. Kui sinu arvates on Telegramis ilmuv info vajalik ja oluline, võid soovi ja võimaluse korral meid toetada. Suur aitäh kõigile, kes aitavad olulisi teemasid pildis hoida! Unlimited MTÜ EE497700771002818684 BITCOIN 1Hqjxbt8czHcENjDQan5GFL3Qssn4znpAr DASH XjUJswujDzLgSgg7Ly8bK6TEo1kwVzaKeV BITCOIN CASH (BCH) qp0gdarh8xtte8fygj2ehrud7h4gsugzeqlmamcx3s ETHEREUM 0x9b67438a7a4cdd88edb14c2880e920a3cba692c6",Telegram,2019-10-02T09:43:24+02:00,https://www.telegram.ee/teadus-ja-tulevik/cavendishi-rituaal-onnestus-ma-nuud-usun-et-maa-on-poorlev-pall
Inspireerivad Eesti Inimesed: Elise ja Minna avasid esimese ühiskontori koos hoidjaga mängutoaga | Telegram,"Käesoleva märtsi esimesel nädalal avas Tallinnas, Suur-Ameerika tänaval oma uksed Parents Co-Working ehk koostöötamisruumid lapsevanematele koos mängutoa ja hoidjaga. Nende kodulehel seisab, et tegu on Eesti esimese tõeliselt paindliku ja mugava võimalusega töö- ja pereelu ühildamiseks. Uurisime PCW asutajatelt Elise Nikonovilt ja Minna Tootsilt lähemalt, millega tegu.   Naised osalesid projektiga sel hooajal (novembrist märtsini) ka Ajujahi arenguprogrammis. “Äge oli näha nii palju huvitavaid ideid ja energiat täis tiime, ja oli suur au, et pääsesime kõigi 300 idee hulgast TOP 10-sse,” kommenteerib Elise ja lisab, et võistluspinge, koolitused ja mentorlus olid heaks tõukeks, et oma idee ruttu teoks teha: “Muidu oleks äkki jäänud liiga pikalt kõhklema ja kaaluma.”    Kuidas tulite ühiskontori/mängutoa ideele, kas olete ise sarnase kohaga kokku puutunud kuskil välismaal? Elise: mul on eredalt meeles üks päev eelmisel sügisel, kui me istusime Minnaga ühes Kalamaja kohvikus ja Minna laps, kes oli siis aastane, tuterdas mööda kohvikut ringi. Me arutasime mingi uue projekti mõtet, samal ajal kui laps tahtis ka tähelepanu, ja kokkuvõttes oli tunne, et nii jäävad mõlemad tegevused, nii meievaheline jutt kui lapsele tähelepanu andmine, poolikuks ja mitte piisavalt kohalolevaks. Samas ei jaksa alati igaks olukorraks hoidjat kohale kutsuda – ning ta ei pruugi ka alati saadaval olla. Sel päeval seal kohvikus tekkis meil mõlemal tugev tunne, et Tallinnas oleks vaja kohta, kus lapsevanemad saavad anda lapse paindlikult natukeseks ajaks kellegi teise hoolde ja keskenduda üleni millelegi muule, et siis mõne aja pärast olla jälle värskelt üleni kohal lapse jaoks. Algul panime oma idee nimeks “Küla keset linna”, ning see visioon, et lapse kasvatamine ei peaks olema iga eraldi inimese ega võib-olla isegi iga eraldi pere ülesanne, vaid kõik, “terve küla” võiks selles üksteist toetada, on meil siiani alles. Sealt edasi muutus idee natuke konkreetsemaks, et just koostöötamisruum võiks olla esialgu see, mida vanemad enim vajaksid. Alles seejärel avastasime, et mitmetes teistes riikides on selliseid lahendusi täiesti olemas. Käisin ise jaanuaris ka Berliinis kaht lapsehoiuga koostöötamiskeskust külastamas ja nende kogemusest õppimas. Minna: Esimese lapse kõrvalt läksin poole kohaga tööle, kui ta sai aastaseks ning mul oli võimalus kasutada ema abi. Tundsin, et kui töölt koju jõudsin, olin justkui rõõmsam ja uut energiat täis ning oskasin jälle oma pisikest kuidagi uue ja värske pilguga vaadata. Teise lapse kõrvalt hakkas soov tööd teha tekkima juba veidi varem, kuid enam polnud ema abi alati võimalik kasutada ning sobiva graafikuga hea hoidja leidmine oli ka keeruline ettevõtmine. Samuti ei meeldi mulle pidevalt ja pikalt kohvikutes istuda… Teisalt kodus jälle pole keskkonda, kus tööd teha, ning lapsega kodus olles tunned vajadust ka teiste täiskasvanutega suhtlemise järele. Tundub, et sellise probleemi lahendamiseks sobiks just koostöötamiseks mõeldud keskkond koos hoidjaga mängutoaga.   Olete küll olnud avatud alles mõned päevad, aga kas huvilisi juba leidub? Minna: Huvilisi on palju ja mitmed lapsevanemad on juba jõudnud ka meie teenust proovima. Praegu leidub aga järgmisteks nädalateks veel vabu kohti. Ootame, et tuleks järjest enam kliente, kellele saaksime teenust pakkuda ning kelle soovide järgi seda järjest paremaks arendada. Kõik huvilised on oodatud teenust proovima ja selle arendamisel kaasa rääkima!  		                 Vanasti tehti üsna palju tööd laste kõrvalt, tänapäeval hoitakse pigem need maailmad teineteisest eraldi. Kas lastega kõrvalt/nende nähes töötamisest on saamas taas normaalsus? Elise: Eestis on tavaks, et kui laps sünnib, jääb üks vanematest lapsega pooleteist aastaks või isegi kauemaks töölt koju. On neid, kellele see sobib, aga paljud tunnevad sel ajal puudust koduvälisest eneseteostusest. Lapse kasvatamine on põnevaid väljakutseid pakkuv ja rikastav kogemus, aga paljud inimesed, eriti need, kes on harjunud tegema intellektuaalselt keerulist tööd, vajavad lapsega tegelemise kõrvale veel midagi muud. Lapsevanem jaksab oma lapse eest hästi hoolitseda, kui tema enda vajadused on rahuldatud, ning üks sellistest vajadustest on anda oma ajule ka teistsuguseid väljakutseid kui see, mida on võimalik kogeda väikese lapsega koos. Minna: Neil, kes soovivad, peaks olema võimalik teha tööd lapse kõrvalt, ühendada oma elus lapsega olemise ja töötamise poolt võimalikult sujuvalt. Igal inimesel on palju erinevaid rolle, identiteete ja eneseteostusvajadusi. Lapse sünd paiskab küll natukeseks kõik muu tagaplaanile, aga tasapisi tekib vajadus uuesti ka neid muid rolle avastama hakata. Mustvalge lahendus, et täiskohaga lapsega kodus ja siis täiskohaga tööl, ei ole kõigile ideaalne. Meie teenus saab olla siin vaheastmeks lapsega kodus olemise ja täiskohaga töö ning lasteaia vahel, ühendades paremini töö- ja pereelu.   Kellele sobib teie co-work space, st millisele inimtüübile ja millise töö tegijale? Minna: Meie teenuse võlu on selles, et saad teha tööd, olles samas lapse lähedal, nii et saad minna tema juurde just nii tihti, kui vajalikuks pead. Inimestele, kelle töö nõuab kuhugi kindlasse kohta kohale sõitmist, meie lahendusel nii palju pakkuda ei ole. Kui teed arvutiga tööd – olgu selleks siis omaenda ettevõtlus või muu oma asja ajamine või palgatöö kaugtööna – siis sobivad meie ruumid väga hästi. Aina rohkem tööandjaid võimaldavad kaugtöö tegemist, aga tahaksime innustada kõiki ettevõtteid praegusest veel palju enam lapsevanematest töötajate vajadustega arvestama ja ka toetama seda, et nad saaksid meie ruumides töötada. Siin on kindlasti abiks ka see, kui aina rohkem lapsevanemaid julgevad ise oma tööandjalt sellist tuge küsida. Elise: Lisaks arvutiga töö tegijaile mõtleme võimalikult avaralt ka selle osas, milliseid muid töid, sh inimestega tööd meie ruumides teha saab – näiteks pakkuda vanemluse ja lastega või töö ja ettevõtlusega seotud koolitusi, töötubasid, nõustamisi jms. Oleme avatud koostöö osas, kui keegi soovib meie ruume rentida õhtuti või nädalavahetustel, või ka ajal, kui lapsevanemad on meie juures töötamas, pakkumaks oma teenuseid kas meie või enda klientidele. Tahame luua oma teenuse näol keskkonna, kus kõik tunnevad end hoolituna ja toetavad üksteise arengut. Tulge, proovige ära!   Uuri lisaks: Parents Co-Working, PCW Facebook Fotod: erakogu   Küsitles Mariann Joonas",Telegram,2020-03-10T17:20:51+02:00,https://www.telegram.ee/eesti/inspireerivad-eesti-inimesed-elise-ja-minna-avasid-esimese-uhiskontori-koos-lastehoiuga
"Kui pikad on Eesti laste ""tööpäevad""? | Telegram","“Mäng, mäng, mäng on väikese inimese töö…“ laulab Ivo Linna. Nagu ka õppimine trenn, robootikaring või muusikakool. Kui pikad ja mitmekesised on meie laste tööpäevad, selgub statistikaameti värsketest andmetest.  Ühes mõttes pole Eesti laste aja veetmine 15 aasta jooksul muutunud ­– nad veedavad ikka suure osa oma ajast koolis ja lasteaias õppides, mängides ja end eesolevaks eluks ette valmistades. Kui palju oma ajast on lapsed koolis või lasteaias ning kui palju huviringides? Kõige suurema osa oma päevast veedavad lasteasutustes 3–6aastased lasteaialapsed. Selles vanuses Eesti lastest 93,7% käib kas lasteaias- või hoius ning suurem osa neist veedab seal ühe koolinädala jooksul 30 ja rohkem tundi. Kõigest 6,3% Eesti lastest vanuses 3–6aastased ei käi üldse lasteaias ega -hoius.   Kelle päev on kõige pikem? Väiksemate laste päevad lasteasutustes on üldjuhul pikemad kui suurematel, 7–14aastastel lastel, kelle koolitunnid lõpevad varem ning kes on iseseisvamad ja vabamad valikutes, kuidas pärast kooli oma aega veeta. Kauemaks jäävad koolimajja vaid need õpilased, kes käivad pikapäeva- või parandusõpperühmas, mõnes kooli korraldatud huviringis või päevakeskuses. Neid koolilapsi on 20,2%. Koolist koju minek ei tähenda lapse jaoks enamasti siiski „tööpäeva“ lõppu, sest sageli on õpilastel vaja tegeleda ka koduste ülesannetega. Kõige pisematest, 0–2aastastest lastest veedab oma päeva kas lasteaias või lastehoius 32,8%, seejuures jääb suurem osa neist sinna nädalas 30 või rohkemaks tunniks.    Kui paljudel jääb aega hobideks? Huviringide valik on tänapäeval mitmekesisem ja laiem kui kunagi varem ning pealtnäha võiks justkui iga laps leida nende hulgast üles sellise, mis teda huvitaks, arendaks tema tugevaid külgi ja andeid, annaks eduelamuse ja tugevdaks suhtevõrgustikku Ligi 60% Eesti lastest ongi endale meelepärase huviringi leidnud ning käib koolnädala jooksul kas mõnes trennis, spordiklubis, kunsti- või näiteringis, muusikakoolis või beebikoolis. Keskmiselt pühendab iga laps huviringile  4,1 tundi. Mis on peamised põhjused, miks 40% Eesti lastest üheski huviringis ei käi ja on otsustanud veeta oma vaba aega muud moodi? Ühe peamise põhjusena toovad lapsevanemad välja selle, et laps on huviringis käimiseks liiga väike. Sellele viitas 71,7% lapsevanematest. Lastest 11,7% ei käi üheski huviringis seetõttu, et laps ise ei soovi kusagil käia, 5,9% leibkondadest puuduvad selleks aga võimalused elukoha lähedal. Huviringides osalemist võivad mõjutada ka piirkonnad, kus lapsed elavad. Kesisemad võimalused huviringides osaleda on lastel, kelle elukoht on linnast või muust keskusest väljas, kus pole alati ka piisavalt õpetajaid, kes huviringe veaksid. Vanematest 2,4% ei pea ise lapse huviringis käimist oluliseks, 2,2% pole selleks raha ning 2,9% toob põhjusena välja selle, et lapsel ei ole selleks aega.   Anet Müürsoo, statistikaameti juhtivanalüütik Evelin Kivilo-Paas, statistikaameti juhtivtoimetaja   Allikas: Statistikaameti blogi Kasutatud andmetest: Blogiloo koostamisel on kasutatud 2019. aasta Eesti sotsiaaluuringuga kogutud andmeid ja hinnanguid. Uuringus osales 6265 leibkonda. Siis oli Eestis 1. jaanuari seisuga 0–14aastaseid lapsi 217 423, neist:  0–2aastaseid 42 527; 3–6aastaseid 56 405; 7–14aastaseid 118 491.  Fotod: blog.stat.ee, Lukas / Pexels",Telegram,2020-02-27T11:45:23+02:00,https://www.telegram.ee/eesti/kui-pikad-on-eesti-laste-toopaevad
Inspireerivad Eesti inimesed: Taneli ja Jaanela suured plaanid seenefarmiga | Telegram,"Tanel, Jaanela ja nende poeg Elon Azriel",Telegram,2020-02-24T11:24:45+02:00,https://www.telegram.ee/eesti/inspireerivad-eesti-inimesed-taneli-ja-jaanela-suured-plaanid-seenefarmiga
Cavendishi eksperimenti hakatakse läbi viima Tartus AHHAA teaduskeskuses! | Telegram,"Paljud lugejad on meile kirjutanud ja küsinud, et mis siis nüüd saab Cavendishi eksperimendist, mille tegemise osas Telegrami juht Hando Tõnumaa ning füüsik ja AHHAA keskuse planetarist Üllar Kivila juba 2017. aasta sügisel saates “Tere, Teile on Telegram!” kokku leppisid.    Kuna tasapisi 2018. aasta jooksul selgus, et legendaarseks saanud 200 aasta taguse eksperimendi kordamine polegi nii lihtne ja selle tarvis vaja minevat atribuutikat niisama ei leia, otsustasid asjaosalised, et tuleb kogu kaadervärk ise algusest lõpuni valmis ehitada ja selle jaoks alustati 2018. aasta detsembris kampaaniat ühisrahastusplatvormil Hooandja – sest lisaks ajakulule/töötundidele kulub eksperimendi jaoks ka üsna palju materjali (Eksperimendi läbi viimiseks tuleb ehitada konstruktsiooni ehk pöördkaalu, mis kannab kokku nelja kuuli – kaks suurt, kumbki üle 150 kg, ja kaks pisikest. Idee on selles, et suur ja väike kuul peaksid hakkama gravitatsiooni tõttu üksteise poole tõmbuma. SIIT saad konstruktsiooni kohta lähemalt uurida.) Projekt kogus küll pea poole vajaolevast summast, ent sellest ei piisanud. Tänuväärselt ulatas siinkohal abikäe Ahhaa teaduskeskus, kes otsustas legendaarse teaduseksperimenti korraldamisele ise õla alla panna. SA Teaduskeskus AHHAA juht Andres Juur kirjutas Hando Tõnumaale mõned nädalad tagasi järgmised read: “Üllaril on juba möödunud nädalast roheline tuli ja AHHAA poolsed rahalised vahendid katsevahendi ehitamiseks. Ja kõige selle juures olete ikka oodatud kaasa lööma, sarnaselt nagu siis, nagu teeksite seda algse plaani kohaselt (Hooandjas kirjeldatud plaani kohaselt – toim.).” Täna andis teadur Üllar Kivila teada, et on leidnud ka ca 300 kg pliid (sama metalli olevat kasutanud ka Cavendish oma eksperimendis suurte kuulide tarvis) ja peagi hakatakse metalli sulatuskojas kuulideks vormima. Sellele järgneb veel konstruktsiooni ehitamine ja muud ettevalmistused, mis võivad kokku aega võtta mõned kuud.   Mis on Cavendishi eksperiment? Umbes 200 aastat tagasi elas mees nimega Henry Cavendish, kes riputas oma kuuris lakke mõned kuulid ning jälgis eemalt nende vastastikmõju ja märkas, et kuulid hakkasid gravitatsiooni tõttu tõmbuma üksteise poole. Selle katse tulemusena õnnestus Cavendishil väidetavalt kindlaks määrata terve Maa mass ning sealt on välja arvutatud tänaseks ülemaailmselt kasutusel olev suur G ehk gravitatsioonikonstant. Hando Tõnumaa Hooandjas: “Peavooluteadus väidab, et kuna nemad teavad suurt G-d ehk gravitatsioonikonstanti, siis on neil võimalik välja arvutada kõikide taevakehade massid, mis sellest, et mitte ükski teadlane pole mitte kunagi nendele taevakehadele ise käinud lähemal kui mina või sina. Mitte keegi meist pole kunagi näinud, kuidas kaks keha hakkavad gravitatsiooni tõttu omavahel tõmbuma. Kui peavooluteadus väidab, et lakke riputatud kuulid hakkavad omavahel tõmbuma, siis me soovime seda ise kontrollida. Lühidalt öeldes on peavooluteadusel vaja ära tõestada gravitatsioon, sest ilma gravitatsioonita ei saa nende pall eksisteerida. Senikaua, kuni nad pole gravitatsiooni tõestanud, pole kellelgi pointi isegi mitte kaaluda fantaasialikku ettekujutust pöörleva palli peal elamisest. Kui teadus väidab, et on olemas jõud nimega gravitatsioon, tänu millele inimesed Austraalias on hetkel meiega võrreldes pea alaspidi pöörleva palli küljes kinni, siis lasub teadusel ka kohustus sellist väidet tõestada. Kas Cavendishi eksperiment tõestab gravitatsiooni olemasolu? Kindlasti soovime me näha kuidas arvutatakse välja suur G. Seega leppisin ma füüsiku, astronoomi ja AHHAA teaduskeskuse planetaristi Üllar Kivilaga kokku, et me teeme Cavendishi katse järele. Üllar ehitab konstruktsiooni ehk pöördkaalu, mis kannab kokku nelja kuuli – kaks suurt, kumbki üle 150 kg, ja kaks pisikest. Idee on selles, et suur ja väike kuul peaksid hakkama gravitatsiooni tõttu üksteise poole tõmbuma. Kui see katse õnnestub ja kuulid tõesti üksteise poole tõmbuvad, siis oleme tõestanud, et gravitatsiooniteooria kehtib endiselt. Kui aga juhtub, et need kuulid omavahel ei tõmbu, siis oleme tõestanud, et gravitatsiooniteooria ei vasta tõele ning peavooluteadusel on vesi ahjus.” Jääme siis eksperimenti ootama ja soovime Üllar Kivilale edu katse ettevalmistamises. Anname lugejatele kindlasti teada, kui eksperimendi läbiviimise aeg kinnitatud saab – siis on soovijail võimalik ka ise selle läbiviimist jälgida ning pärast katse toimumist jääb Cavendishi pöördkaal AHHAA keskusesse kõigile vaatamiseks.   Toimetas Mariann Joonas",Telegram,2019-03-11T19:34:04+02:00,https://www.telegram.ee/teadus-ja-tulevik/cavendishi-eksperimenti-hakatakse-labi-viima-tartus-ahhaa-teaduskeskuses
Kauaoodatud Cavendishi eksperiment ootab hooandjaid! | Telegram,"Paljud meie lugejad on küsinud, et millal ometi teostub Cavendishi eksperiment, mille möödunud aastal kuulutasid veebisaate “Tere, Teile on Telegram” eetris välja füüsik, astronoom ja AHHAA teaduskeskuse planetarist Üllar Kivila ning Telegrami asutaja Hando Tõnumaa. Nüüd otsustasid mehed projekti teostada Hooandja abiga.   Mainitud teaduskatse sooritas esmalt Henry Cavendish ca 200 aastat tagasi, kui ta väidetavalt arvutas välja nüüdseks ülemaailmselt aktsepteeritud gravitatsioonikonstanti ehk suure G, kui riputas oma kuuri lakke mõned kuulid, mis väidetavalt teineteise poole tõmbuma hakkasid.  Et heliotsentriline maailmamudel VAJAB töötamiseks gravitatsiooni olemasolu ja Hando on juba aastaid gravitatsiooni olemasolus kahelnud, jõuti Üllar Kivilaga kokkuleppele, et nad tõestavad selle katse abil ära, kas gravitatsioon on tegelikult olemas. Kui aga läks katse ettevalmistamiseks, siis selgus, et seda polegi nii lihtne teha, sest katse tegemiseks kõiki vahendeid ei leidugi. Alustuseks on katse jaoks on vaja kahte soovitavalt 100-200 kilost metallsfääri (mida tihedam metall, seda parem). “Mõtlesin esialgu sangpommidele, aga neist suuremad ei kipu eriti üle keskmise kehakaalu olema. Tema (Cavendish) kasutas 158-kiloseid tinasfääre, meie omad võiks enam-vähem samasugused olla. Lühidalt – vaja on leida/ehitada ka konstruktsioon, mille otsa mõlemad massid panna ja ümbris, et kogu asi välismõjudest isoleerida,” ütles tol korral Kivila, kes hakkas suuri kuule otsima, aga mida pole, seda pole. Nii tuleb kogu konstruktsioon ja ka kuulid ise kokku sulatada/ehitada, mida Kivila on nõus ka tegema (loe siit pikemalt Üllar Kivila selgitusi katse kohta). Seega otsustati ühiselt välja kuulutada kampaania Hooandja ühisrahastuse portaalis, et teaduskatse jaoks raha koguda. Kui sina tahad aidata eksperimendil õnnestuda ja teada saada, kas Cavendishi eksperiment ka päriselt töötab või on tegu pelgalt teaduslegendida, saad käed külge lüüa SIIN: https://www.hooandja.ee/projekt/cavendishi-eksperiment. Toetajaid ootavad ka põnevad auhinnad ning suurima võimaliku toetuse valija saab Cavendishi seadeldise pärast eksperimenti lausa endale.    Lisainfo: Cavendishi eksperiment Hooandjas Foto: ekraanikuva   Toimetas Mariann Joonas",Telegram,2018-12-20T10:06:10+02:00,https://www.telegram.ee/teadus-ja-tulevik/kauaoodatud-cavendishi-eksperiment-ootab-hooandjaid
Meeleavaldused üle maailma: tuhanded inimesed protestivad koroonameetmete vastu | Telegram,"Plakati näide: kunagisest loosungist “Don´t give AIDS a chance” on saanud “Don´t give Gates a chance”, väikese vaimuka lisandiga “Don´t pay the “Bill”",Telegram,2020-05-21T12:09:53+02:00,https://www.telegram.ee/maailm/meeleavaldused-saksamaal-tuhanded-inimesed-protestivad-koroonameetmete-vastu
Tartlastel on võimalus hääletada Emajõe äärde linna raha eest kogukonna saun! | Telegram,"Kaasav eelarve idee nr.18- Saun Emajõe linnaujulas Tartu kogukonna saun3-9 oktoober on võimalik tartlastel oma linna asjades rääkida hääletades enda jaoks oluliste teemade poolt Tartu kaasavas eelarves. Tartu saunasõbrad peavad oluliseks, et Emajõe ääres oleks kõigile kasutamiseks üks saunake. Juba aastaid on Lodjakojas olnud üks väike saunake, kuhu nii mõnedki õnnelikud on juhuse tahtel sattunud. See on olnud suurepärane koht, kuhu viia väliskülalisi meie  kultuuripärandit kogema ning neljapäeviti kogunevad talisuplejad ja nende tuttavate tuttavad. Paraku polnud selles saunas tingimusi, et kõiki linna saunasõpru leili nautima kutsuda. See polnud kunagi selle eesmärgiga ehitatudki. Nüüd lammutatakse vana Lodjakoda juba maha (ehitustööd juba käivad) ja uues eelarves pole saunamaja jaoks enam raha. Me aga loodame, et kaasava eelarve abiga saaks ikkagi uue sauna ehitada, sellise mis saaks olema kõigile soovijatele nautimiseks avatud. Saunasõpru on siin ju palju. Erinevatel päevadel toimuksid naiste, meeste, rituaali, talisuplejate ja rendisaunad. Selles saunas saaks olema puuküte, võimalus vihelda ja otse lavalt Emajõkke hüpata.Kõik ehedust nautivad saunasõbrad on teretulnud.Oma hääle saad anda siin: https://www.volis.ee/gvolis/osale/view/446?ettepanek=41731&kid=14833 Posted by Tartu kogukonna saun on Reede, 4. Oktoober 2019",Telegram,2019-10-05T17:55:08+02:00,https://www.telegram.ee/eesti/tartlastel-on-voimalus-haaletada-emajoe-aarde-linna-raha-eest-kogukonna-saun
"Ettevõtjaks palgatöö kõrvalt? Mais toimuv konverents õpetab, kuidas seda teha | Telegram","Paljud unistavad ettevõtjaks hakkamisest, ent ei tea, kuidas seda sammu igapäevase töö kõrvalt astuda. Ettevõtja ja koolitaja Sirle Truuts korraldab aga 18. mail ettevõtluskonverentsi “Ettevõtjaks palgatöö kõrvalt“, kus seda kõike õpetatakse, ja annab samal päeval välja ka samanimelise raamatu.     Teil on huvitav missioon: tahate julgustada inimesi alustama ettevõtlusega palgatöö kõrvalt. Kuidas selline mõttekäik või eesmärk teie ellu tekkis? See tekkis üle 10 aasta tagasi, aastal 2008, kus olin sunnitud alustama ettevõtlusega palgatöö kõrvalt. Kõigepealt kaotasin töö ja uues töökohas tänu majanduskriisist tingitud palgakärbetele oli mu töötasu väiksem kui mu kohustused. Sõltumata isegi sellest, et omasin kahte kõrgharidust. Tekkis vajadus oma sissetulekute suurendamiseks. Esialgu kaalusin lisatöökohta, kuid meenutasin ülikooliaega, kus lisatöökohast tingitud ülekoormus viis mind haiglasse, ja loobusin sellest mõttest. Seejärel otsustasin hakata ettevõtjaks ja nii see alguse saigi.   Mis valiku te sel hetkel tegite? Mis sorti ettevõttega tegelema hakkasite? Ma hakkasin pakkuma raamatupidamisteenust ja äriplaanide koostamist väikeettevõtetele. Jõudsin selle äriideeni nii, et hakkasin lihtsalt analüüsima seda, mida ma teha oskan. Selgus, et kuna olin ülikoolides õppinud nii ärijuhtimist, ettevõtlust kui ka õigusteenust, siis olin voolitud väga heaks palgatöötajaks, aga mitte ettevõtjaks. Tänapäevane ettevõtlusharidus on tõenäoliselt palju praktilisem. Hakkasin analüüsima, mida oskan teha ja küsisin endalt: mida ma saan müüa? Ainukeseks asjaks oli minu enda aju ehk minu teadmised, mida ülikoolis õppisin. Läksin raamatupidamise täiendkursusele ja hakkasin tutvusringkonnas rääkima oma äriideest ja nii need esimesed kliendid tulid. Tutvusringkonnast klientide leidmine on heaks esimeseks sammuks, kuna tuttavad ostavad ka sind ennast, mitte ainult toodet. See on oluline eelis konkurentide ees ja seetõttu on sisenemine ettevõtlusesse kergem.   Uuringud näitavad, et enam kui 50 protsenti eestlastest on mõelnud ettevõtlusega alustamisest või vähemalt soovivad seda teha. Mida see teie jaoks tähendab? Ühest küljest on see teile kui ettevõtjale suur turg. Teisest küljest, mida see ütleb rahva kohta? Nii suur hulk eestlasi mõtleb sellele, et olla ise looja, ettevõtja ja oma tööliste ehk teiste inimeste elude eest vastutav. Mina arvan, et see näitab seda, et meie ühiskond küpseb. Ettevõtluse alustamine tähendab eelkõige vastutamist iseenda eest. Palgatöötajana on vastutus ettevõttel, kus töötad. Ettevõte peab töölepingu raames garanteerima nii töökoha, tööülesanded kui ka sissetuleku. Ettevõtjana peab need ise looma. Teiseks ütleb enesemääratlemise isiksuse- ja motivatsiooniteooria, et inimesel on kolm baasvajadust, millest tulenevalt teeb ta otsuseid. Need on vajadus vabaduse, kompetentsuse ja kuuluvuse järele. Kui midagi nendest on rahuldamata, siis hakkab inimene otsima alternatiive. Seega võib sellest ka järeldada, et palgatöö ei rahulda enam neid vajadusi inimestel. See on ka üks põhjuseid, miks näiteks kaasaegsemad ettevõtted on teinud otsuse kohaneda pigem palgatöötaja järgi, mitte vastupidi (näiteks sobiva töökeskkonna loomine).   Millised on kõige suuremad riskid? Tegelikult me kõik teame, et see on üsna pikk protsess, et jõuda kasumini. Tekib tiim, on tõusud ja langused, kaotatakse ja võidetakse raha, kaotatakse kliente ja tulevad uued kliendid. Eestikeelset väljendit kasutades pole see meelakkumine. Alguses on vaja distsipliini, peale seda on vaja oskust, et arendada toodet või teenust, täiendada. Tuleb arvestada ka kukkumisega ja peale seda on näha, kes on ettevõtluses kangelane ja tõuseb ning kes mitte. Mis on teie arvates, vaadates seda 10 aastat, need kõige suuremad riskid, mille jaoks tuleb olla valmis? Riskid, millest saab üle, aga mis on kindlasti olemas. Kui vaatan oma kliente, siis sageli nende äriideed tulevad hobist või meeldivast tegevusest, mida nad on teinud. Kuna tegevus on südamelähedane, siis sageli nähakse oma äri läbi roosade prillide. Esimeseks oluliseks riskiks, millega enamik ettevõtjaid ilmselt kokku puutub, on see, et kliendid polegi valmis ostma pakutavat nii, nagu ettevõtjana seda ette kujutasime. Esimeseks väljakutseks on võtta see info vastu emotsioonideta ja hakata mõtlema lahendustepõhiselt. See võib tähendada toote või teenuse muutmist klientide vajadustest lähtuvalt või sobivamat turundustegevuste valikut.  Teiseks järjepidevus. Igal tootel ja teenusel on oma elutsüklid ja seega peame ettevõtjana olema valmis kohanema vastavalt nendele nii nendele tsüklitele kui ka konkurentide tegevusele ja klientide vajaduste muutumisele. Ettevõtluses on edu eelduseks uudishimu säilitamine iseendas. See on justkui sisemine mootor, mis paneb pidevalt otsima uusi lahendusi ja võimalusi. Kolmas asi on rahaline risk. Kuigi teenuseäris pole vaja alustamiseks väga suuri investeeringuid, siis tootmine sageli eeldab kulutusi enne müügitulusid. Toimetulek ajutiste kahjumite ja müügitulude langustega võib tekitada motivatsiooni langust, mille tulemusel võib kaduda tahe tegutsemiseks. Palgatöö kõrvalt ettevõtlusega tegelemine aitab palju paremini toime tulla võimalike rahaliste kaotustega, kuna inimese põhisissetulek säilib ajutiste tagasilanguste ajal. Neljandaks on ebarealistlikud ootused. Mind ennast on tohutult aidanud ühe välismaise koolitaja soovitus, et ettevõtluses on sisseelamisperioodiks keskmiselt kaks aastat. Eestis sageli oodatakse tulemusi kohe esimesel või teisel kuul. Kui on olemas pikaajaline visioon iseendast kui ettevõtjast, siis muutuvad ka ootused realistlikumaks ja oleme valmis andma endale aega ettevõtjaks kasvamisel.   Kes on teie konverentsil esinejad ja miks just nemad? Esinejatevalikus lähtusin teemadest. Üks esinejatest tuleb rääkima ettevõtlikkuseteemal. See on Edu Akadeemia asutaja Roland Tokko. Minu jaoks on ta ääretult inspireeriv ettevõtja, kes julgeb kõige hullemad ideed ka ellu viia. Teet Torim on samuti muutnud hobi- ja tervisevajadusest lähtuva toote edukaks äriks. Ta räägib, kuidas üks väikeettevõtja võiks jõuda eksportturule.  Üks põnev esineja on veel Egle Raadik-Gonchev, kes räägib teemal “Asukohavaba äri võimalikku Amazoni näitel”. Andrus Kiisküla, kes töötab Äripäevas digiturunduse valdkonnas, räägib turunduse trendidest väikeettevõttes: mis töötab, mis mitte ja millega arvestada. Merike Mätas, EAS-i mentor, räägib äri rahastamise eduteguritest läbi praktiliste näidete. Kuidas äritegevusse raha kaasata. Millised on need praktilised väljakutsed, millega on ettevõtjad kokku puutunud. Psühholoogilisel poolel räägib Katrin Aljuev nii küllusest kui ka psühholoogilisest valmisolekust ettevõtluseks.  Lisaks räägin ise ettevõtlusest palgatöö kõrvalt läbi praktiliste näidete ja soovituste. Mais ilmub ka minu autobiograafia „Ettevõtjaks palgatöö kõrvalt“, mis räägib sellest, kuidas ma kasvasin majanduskriisitingimustes ettevõtjaks. Kuna mind paelub väga ettevõtluspsühholoogia, siis olen raamatus keskendunud palju hirmudele ja uskumustele seoses ettevõtlusega.  ***   Sirle 5 äriideed kevadeks Ettevõtluses on edu alustaladeks klientide vajadustele vastavate lahenduste pakkumine ja õige ajastus. Viimasega tuleb eelkõige just arvestada hooajaliste äriideede puhul. Alljärgnevalt on välja toodud Sirle 5 äriideed, millega tasub alustada just kevadel: 1. Koristusteenus Kui Sulle meeldib koristamine, siis on kevad just hea aeg selle äriideega alustamiseks. Enamik inimesi soovib oma kodus läbi viia suurpuhastuse, mis sageli hõlmab ka näiteks akende pesu või aia koristust “kolast”, mida enam vaja ei ole. Koristusteenuse pakkumiseks mõtle läbi oma ajaline plaan kevadeks ja edasta info nii oma sõpradele kui tuttavatele. Kuna sageli ei soovita võõrast inimest oma koju lubada, siis on Sul kindlasti konkurentsieelis teiste koristusfirmade ees. 2. Lillede jt. aiataimede müük Kevadel soovib enamik inimesi oma koju tuua lilli, tähistades nii kevade saabumist. Tee lillede edasimüügi kokkulepped hulgimüügi firmadega ja seejärel müü neid ise edasi. Näiteks võid saata pakkumised lillede ostuks oma tutvusringkonnas erinevatesse ettevõtetesse, kes soovivad oma kontorit kevadeks kaunistada. Lisaks võid ette kasvatada erinevaid aiataimi, mida siis istutamise ajaks huvilistele pakkuda (nt tomati, kurgi, lille jm. taimed). 3. Jalgrataste hooldus Juhul kui Sul on varasem kogemus jalgrataste müügi ja hooldusega, siis võid kevadel pakkuda jalgrataste hooldusteenust. Jalgrataste hulk tänavapildis on kasvamas ning hea teenuse puhul on püsikliendid tagatud aastateks! 4. Kevad-suve rõivaste müük  Kui Sinu kireks on rõivad ja Sulle meeldib jälgida trende, siis on Sul võimalik hakata nii hooaja rõivaste loojaks kui ka edasimüüjaks. Kui Sinu kirg on rõivad, siis tõenäoliselt tead sa parimaid pakkumisi ja saad nendest kokku panna kollektsioonid, mida pakkuda neile, kellel ei ole aega poodides käia või välismaistest e-poodidest tellida. 5. Puude istutamine Erinevate istikute sh puude istutamine toimub kevadel ja selles valdkonnas on alati väga suur tööjõupuudus. Paku puude istutamise teenust erinevatele metsafirmadele, kes otsivad kevadeks tööjõudu.   Rohkem infot leiab siit: https://www.hakkanettevotjaks.ee/sundmus/ettevotluskonverents-2019-ettevotjaks-palgatoo-korvalt/ Foto: erakogu   Küsitles: Monika Kuzmina / GoodNews",Telegram,2019-04-16T16:43:49+02:00,https://www.telegram.ee/eesti/ettevotjaks-palgatoo-korvalt-mais-toimuv-konverents-opetab-kuidas-seda-teha
Kuidas sai Holland endale jalgrattasõiduks sobiva infrastruktuuri? | Telegram,"Küsimust, miks on Hollandis nii õitsev jalgrattakultuur, esitatakse ikka ja jälle, sest vastus on oluline nende jaoks, kes soovivad sedasama saavutada ka enda koduriigis. Teede ehitamise tavad pärinevad ammusest ajast ning neid on mõjutanud mitmed faktorid. Kuid seda, kuidas on ehitatud Hollandi teed ja tänavad, on suures osas mõjutanud 1970-ndatel aastatel võetud teadlik poliitiline suund mitte ehitada transpordisüsteemi üles autokesksena. Uut tüüpi süsteemi ehitamisele eelnesid massilised protestid autode eelistamise vastu, mis viis sadade ratturite hukkumiseni ja linnade ummistumiseni. Inimeste protestidele lisandus suur naftakriis, mis sai otsustavaks tõukeks uuele poliitilisele suunale.   Nüüdseks on Hollandis maailma turvalisim jalgrattaliiklus ning suurim hulk jalgrattureid. Kuid see ei ole kogu aeg nii olnud. Teise maailmasõja järgselt toimus riigis suur majanduskasv, mille tagajärjel suurenes hüppeliselt motoriseeritud sõidukite kasutamine. Sellega kaasnes aga samamoodi hüppeliselt kasvanud liikluses hukkunute arv. Ainuüksi aastal 1971 hukkus liikluses 3300 inimest, kellest üle 400 olid alla 14-aastased lapsed. See tõi inimesed tänavale protestima – “lõpetage laste mõrvamine,“ oli nende sõnum. 1973. aastal saabus esimene naftakriis, mis viis kütuse hinnad kõrgeks. Valitsus eesotsas peaministriga võttis rahvast kuulda ning hakati sisse viima poliitikat inimsõbralikumate linnade loomiseks. 1975 hakati ehitama esimesi uue kontseptsiooniga sõiduteid, mis olid turvalised ja mugavad ka jalgratturitele ning see suurendas jalgratturite hulka kuni 75%. 1970-ndatel Hollandis kogetud probleemid ei olnud unikaalsed ning neile leitud lahendus ei tohiks seda samuti olla. Hollandlasi tuleks järgida, sest võtmetegurid, mis viisid otsustele 1970-ndatel, kehtivad ka täna. Linnadel on raskusi liiklusmassiga toimetulemisel, liikluses hukkunute arv on kõrge ning kütusehinnad ainult tõusevad. Kuid tänasel päeval ei ole inimestel võimalik otsustada jalgrattaga liiklemise kasuks, sest puudub vastav infrastruktuur ja poliitiline tahe seda luua. Me peame eeskuju võtma inimestest, kes protestidega näitasid valitsusele enda tahet Hollandis, Londonis ja isegi Moskvas. Muutus algab sellest, kui sõiduteede planeerimise eest vastutavad inimesed kuulevad inimeste hääli. Vaata klippi, mis on mõeldud Hollandi jalgrattakultuuri ajaloo tutvustamisele:  Jalgrattaliikluse ning selleks sobiva infrastuktuuri ideede tutvustamiseks on loodud  The Dutch Cycling Embassy (Hollandi jalgrattasõidu saatkond). Nende poolt kokku pandud videos saab lisaks lühikesele ajalootutvustusele näha, kuidas Hollandis rattasõitu lisaks heale teedesüsteemile veel innustatakse.    Allikas ja lisalugemist: Bicycle Dutch, London Cycling Campaign Foto: ekraanikuva   Toimetas Katrin Suik   NB! Telegram tegutseb tänu lugejate abile. Kui sinu arvates on Telegramis ilmuv info vajalik ja oluline, võid soovi ja võimaluse korral meid toetada. Suur aitäh kõigile, kes aitavad olulisi teemasid pildis hoida! Unlimited MTÜ EE497700771002818684 BITCOIN 1Hqjxbt8czHcENjDQan5GFL3Qssn4znpAr DASH XjUJswujDzLgSgg7Ly8bK6TEo1kwVzaKeV BITCOIN CASH (BCH) qp0gdarh8xtte8fygj2ehrud7h4gsugzeqlmamcx3s ETHEREUM 0x9b67438a7a4cdd88edb14c2880e920a3cba692c6",Telegram,2019-05-28T16:24:28+02:00,https://www.telegram.ee/maailm/kuidas-sai-holland-endale-jalgrattasoiduks-sobiva-infrastruktuuri
"Laupäeval on rahvusvaheline ""mitte midagi ostmise"" päev | Telegram","Rahvusvaheline ostuvaba päev on 1992. aastast tähistatav liigtarbimise vastane protestipäev, millega kutsutakse inimesi üles vähem tarbima, analüüsima oma tarbimisharjumusi ning suurte poekettide asemel kohalikke väikepoode toetama. Ostuvaba päev toimub Euroopas novembri viimasel laupäeval ja USA-s tänupühale (novembri neljas neljapäev) järgneval reedel.  Lisaks enda tarbimise vähendamisele korraldatakse üle kogu maailma inimeste teadlikkuse suurendamiseks mõeldud üritusi, aktsioone ja töötubasid.    Esimene ostuvaba päev toimus 1992. aasta septembris Kanadas, et pöörata ühiskonna tähelepanu tarbimise ja ületarbimise tagajärgedele. Info selle idee kohta liikus kiiresti inimeste ja interneti kaudu edasi ning 1997. aastast hakati ostuvaba päeva tähistama tänupühale järgneval reedel, vastukaaluks tarbimisele pühendatud mustale reedele, mil suured poeketid pakuvad öist poodlemisvõimalust, allahindlusi ning võimalust soetada varakult jõulukinke. Tänapäeval on must reede Ameerikas nii populaarne, et klientidel on tavaks telkida poodide uste ees ning hullunud poodlejate massides saadud vigastused on tavaline nähtus. Ostuvaba päevaga sooviti jõulud muuta taas südamlikuks pühaks, et need poleks korporatsioonide hiigelkasumi teenimise tööriistaks. Ostuvaba päev sai tuule tiibadesse tänu ajakirja Adbusters toetusele, mis üritas 2000. aastal üritust televisioonis reklaamida. Paraku keeldusid kõik suuremad USA telekanalid tarbimisvastase reklaami näitamisest ja näiteks CBS-i esindaja ütles ajakirjale, et selline reklaam on vastuolus USA majanduspoliitikaga. Lõpuks nõustus CNN reklaami näitama, kuid üksnes pärast seda, kui neile öeldi, et keeldumise puhul kirjutatakse sellest artikkel Wall Street Journalisse. Nüüdseks on info ostuvabast päevast interneti abiga levinud üle kogu maailma ning tarbimisvastast päeva tähistatakse ligi 70 riigis. Eestis tähistati ostuvaba päeva esmakordselt 2002. aastal. Idee algatajate sõnul ei ole ostuvaba päeva mõte see, et inimene ei käi üks päev poes, vaid see, et tarbijad mõtleksid hoolega oma valikute üle ning võtaks seda esimese sammuna keskkonnasäästlikuma eluviisi poole. Samuti on see asjakohaseks võimaluseks tutvuda kohalike poepidajatega ning korraldada kaubavahetuse põhimõttel töötavaid jõululaatasid: inimesed toovad laadale kinke, mida nad ei vaja ning saavad vastutasuks võtta kellegi teise toodud eseme. Paljudes riikides korraldatakse tarbimiskäitumise tagajärgedele tähelepanu pööramiseks mitmesuguseid aktsioone, näiteks lõigatakse supermarketites katki krediitkaarte, sõidetakse tühjade kärudega ühtses rivis mööda poodi, jalutatakse poodides zombidena ja korraldatakse suuri tänavapidusid. Samuti toimuvad töötoad, kus õpetatakse muu hulgas ka ise jõulukingitusi tegema. Üksikisiku tasandil saame me kõik teha selle otsuse, et tänavu mõttetuid jõulukinke kokku ei osta ja alustada keskkonnasäästlikumat tarbimist ning kutsuda üles ka teisi oma tarbimiskäitumist muutma.   Allikad: Adbusters, The Guardian, International Business Times, Buy Nothing Day UK Käesolev artikkel ilmus meil algselt 2014. aasta 28. novembril. Foto: breathenetwork.org   Toimetas Annika Urvela   PS. Telegram tegutseb tänu lugejate abile. Kui sinu arvates on Telegramis ilmuv info vajalik ja oluline, võid soovi ja võimaluse korral meid toetada. Suur aitäh kõigile, kes aitavad olulisi teemasid pildis hoida! Unlimited MTÜ EE497700771002818684 BITCOIN 1Hqjxbt8czHcENjDQan5GFL3Qssn4znpAr DASH XjUJswujDzLgSgg7Ly8bK6TEo1kwVzaKeV BITCOIN CASH (BCH) qp0gdarh8xtte8fygj2ehrud7h4gsugzeqlmamcx3s ETHEREUM 0x9b67438a7a4cdd88edb14c2880e920a3cba692c6",Telegram,2018-11-22T09:18:34+02:00,https://www.telegram.ee/maailm/laupaeval-on-rahvusvaheline-ostuvaba-paev
Riigikogu majanduskomisjoni liige Kai Rimmel: Eesti Post tuleks jagada kaheks ettevõtteks - Uued Uudised,"Eesti Post tuleks jagada kaheks ettevõtteks, millest üks läheks erakätesse ja teisest saaks teenindusplatvorm, mille kaudu saab kodanikele vajalikke teenuseid ja kaupu üle Eesti, kirjutab Riigikogu liige Kai Rimmel (EKRE).  Tänaseks on selgeks saanud, et Eesti Posti (EP) senine majandamismudel ei ole jätkusuutlik. Selle üheks tulemuseks on, et mõne aastaga on rahahädas EP võtnud maha ligi tuhat kirjakasti ehk pea pooled. Peamiselt maakohtadest. Ja neidki, mis alles, tühjendatakse harvemini. Samas on Eesti inimestele eluliselt oluline, et EP oleks kliendisõbralik, tõhus ja respekteeritud ettevõte. Seega vajab kogu EP majandamismudel muutmist. Universaalse postiteenuse (UPT) osutamine on riigi kohustus – Ülemaailmsesse Postiliitu kuuluvatena (sh. Eesti) lepivad omavahelisi tingimusi kokku riigid, mitte postiettevõtted. EP tänase majandusmudeli dilemma on lihtne – kokku on pandud strateegiliselt kasumisuunal toimiv pakiäri ja kahjumisuunal toimiv postiteenuste äri. Seni on eeldatud, et need kaks tasakaalustavad teineteist ja seeläbi leiab EP juhatus majanduslikult jätkusuutliku sünteesmudeli. Paraku ei ole see õnnestunud ja seda mitte ainult subjektiivsetel põhjustel. Tänu tehtud investeeringutele on EP-l tänaseks hea positsioon klientidele pakkide kättetoimetamisel ja seal edaspidiselt kasumi suurendamisel. Samas – EP võitis eelmisel aastal universaalse postiteenuse konkursil ainukese osalejana (kas ikka konkursil, kuna konkurente polnud?) riigipoolse pakkumise, millesse oli suur miinus juba sisse kirjutatud. Sellistel tingimustel “konkursi” korraldamist ei saa nimetada omanikupoolseks strateegiliseks suunamiseks. UPT võib EP-le aastatel 2019-2024 tuua kokku 40 miljonit eurot kahjumit. Valida on kahe majandamismudeli vahel – kas jätkata senisega, seades seejuures üheks eesmärgiks postiteenuste sektori maksimaalse efektiivistamise, või teha EP-st eraldi riigitellimusel sihtfinantseeritud ettevõte ja müüa Omniva vabaturu äridena, näiteks börsile viimisega. Seda pooldavad Isamaa poliitik Sven Sester ja valdkonnaga töiselt kokku puutunud ekspoliitik Meelis Atonen (Äripäev, 25.11.2020). Samas on poliitiline kartus, et pakiäri erastamine võib viia riigi jaoks UPT kulu kõrgustesse ning see kulu jääks eelarvet painama pikka aega. Seetõttu on ka arvamusi, et EP postiteenuse ja pakiäri võiks ühendada ühtseks teenuseks ning jätta ainult e-arve äri tütarettevõtteks Omniva kaubamärgi alla. Ettevõtluse taustaga poliitikuna pooldan tänase EP restruktureerimist kaheks ettevõtteks. Kas saaksime näiteks ette kujutada diivaneid tootvat tehast, kus osa mudeleid on küll tarbijasõbralikud, kuid milledele kehtivad regulatsioonid ei tee neid turukõlbulikuks ja nende müügikahjum tuleb kohustuslikus korras katta teiste mudelite tootmisega? Paraku tänane seis EP-s just selline ongi. Kus tururegulatsiooni toime ei ole ühiskondlikult vastuvõetav, nagu täna UPT puhul näeme, seal tuleb kehtestada riiklik kuluregulatsiooni mehhanism, mis rakenduks EP postiteenuste (mis siis ei saa enam kanda nimetust “postiäri”) jaoks loodavale riiklikule sihtasutusele SA Eesti Postiteenused. Eeldused, et riigile ei hakka ka peale Omniva erastamist langema äraarvamatu finantskoorem, on olemas. Tuleviku EP võiks olla teenindusplatvorm, mille kaudu saab lisaks postiteenustele ka muid kodanikele vajalikke teenuseid ning kaupu üle Eesti. Teenuskanalid digitaliseeruvad ka postiteenuste valdkonnas, vähendades nõudlust traditsioonilise postkontori järgi. Inimene tuleb postkontorisse kas alternatiivide puudumise või teenuse keerukuse tõttu. Postkontoris osutatavatele teenustele on aga tihtipeale olemas alternatiiv. Täisfunktsionaalsed postkontorid peaksid seetõttu jääma suurematesse kogukondadesse, kus eesmärgiks oleks nende optimaalne jaotus nõudlusele vastavalt. Seejuures tuleb kulude optimeerimise esimese sammuna hinnata eelkõige hajaasustuse piirkondades elavate inimeste liikumismarsruute eesmärgiga leida postiteenuste osutamisel sünergiat juba loodud infrastruktuuri raames, mida inimesed nagunii külastavad (näit. COOP-i jt. maakaupluste võrk). Minu isiklik arvamus ja ettepanekud: 1. EP viib läbi struktuursed muudatused (võrk eraldi äriks), vaatab üle teenused, kulumudeli ja teostab jõukohased infotehnoloogilised ja logistilised arendused vähendamaks kulusid. 2. Vaadatakse üle õigusaktide muutmise vajadus (MKM ministri määrused) ja otsustatakse postiteenustele esitatavad kvaliteedinõuded koosmõjus omaniku ootustega. Vaadatakse üle Postiseaduse põhimõtted, sh. UPT hinnaregulatsiooni viimine MKM-i pädevusest Konkurentsiameti pädevusse analoogselt elektri, gaasi ja vee regulatsioonidega. 3. Algatatakse Postiseaduse muutmise seaduse eelnõu väljatöötamine. Kai RimmelRiigikogu majanduskomisjoni liige  ",Uued Uudised,2020-12-1,https://uueduudised.ee/arvamus/riigikogu-majanduskomisjoni-liige-kai-rimmel-eesti-post-tuleks-jagada-kaheks-ettevotteks/
Itaalia politsei purustas inimkaubitsejate võrgu - Uued Uudised,"Itaalia politsei purustas laupäeval inimkaubitsejate võrgu, mis toimetas migrante Afganistanist, Iraagist, Iraanist ja Pakistanist Itaaliasse ja sealt edasi Põhja-Euroopasse.Kinni peeti 19 kahtlusalust. Catania prokuratuuri juhtimisel läbi viidud juurdluse tulemusena avastati võrgustik, mis rentis või varastas paate, et tuua nendega migrante Türgi ja Kreeka kaudu Itaaliasse. Osa reisis edasi Itaalia põhjapiirile, kust nad smugeldati autodes üle piiri Prantsusmaale.Kinnipeetute hulgas on Iraagi kurde, afgaane ja itaallasi, ütles politsei. Üks võrgustiku baase asus Itaalia lõunaosas Baris, kus väljastati võltsdokumente, mis näitasid migrantidel elamisloa saamiseks kohustusliku eluaseme olemasolu. Ülejäänud baasid olid Itaalia põhjaosas Milanos ja Torinos, aga ka Prantsusmaa piiril asuvas Ventimiglia linnas. Osa kinnipeetuist aitas varustada põgenikke võltsitud töölepingutega, et nood saaksid taotleda elamisluba Itaalias, märkisid võimud. Juurdlus algas 2018. aastal, kui Sitsiilia Syracuse linna lähedal maabus 10 paati, mis olid saabunud Türgist ja Kreekast, mitte Liiibüast, kust juba aastaid asub teele valdav enamus Itaaliasse suunduvaid põgenikke. Uurimine tõi päevavalgele võrgustiku, mis koosnes itaallastest ja välismaalastest, kellest enamusel oli rahvusvahelise kaitse alusel välja antud elamisload. Jõuk aitas korraldada Iraanist, Iraagist, Pakistanist ja Afganistanist pärit migrantide sisenemist, viibimist ja transiiti Põhja-Euroopasse. Üks kahtlusalustest tegeles põgenike transportimisega Ventimiglia raudteejaamast Prantsusmaale. Sitsiiliasse seilanud aluste kipritele maksti ühe üleveo eest umbes 800 eurot, samas kui migrandid maksid igaüks umbes 6000 eurot enda smugeldamise eest Aasiast Kreeka ja Türgi kaudu Itaaliasse, märkis politsei. Itaalias võimude tabatud smugeldajate jõuk oli seotud kuritegelike rühmitustega Türgis ja Kreekas. Uute Uudiste toimetus lisab, et purustati vaid osa võrgustikust – ülejäänud osa ehk Itaalia vasakvalitsus, Saksamaa vabaühendused ja Euroopa Komisjon jäid puutumata, sest tänu neile inimkaubandus üldse toimibki. (AFP-BNS-UU) ",Uued Uudised,2020-12-5,https://uueduudised.ee/uudis/maailm/itaalia-politsei-purustas-inimkaubitsejate-vorgu/
President Trump otsustas USA eriüksuste baasi Riiga rajada - Uued Uudised,"USA Euroopa eriüksuste pressiesindaja kolonelleitnant Juan Martinez teatas, et Riiga kavandavasse baasi kuuluvad sõidukite hooldus töökojad, laskemoona laod ja kaks helikopterite maandumise rada USA 352 Eriüksuste Lennu Diviisi (Special Operations Wing) CV-22 Osprey (kalakotkas) pöördrootoriga lennukite jaoks. Esialgselt on uue baasi loomise eelarves 3,7 miljonit dollarit. Selle baasi otstarve on kolonelleitnant Martinezi sõnutsi hõlbustada eriüksuste kiiret saabumist ja liikumist Balti riikide operatsioonialal ja hoolitseda varustuse eest. Baasi asutamine on osa president Trumpi USA vägede ümberpaigutamisest Euroopas, et ära hoida Venemaa Balti riikide vastu suunatud agressiooni. Viimase viie aasta jooksul on USA kulutanud sadu miljoneid dollareid Ida-Euroopa kaitse tugevdamiseks. 10,8 miljonit sellest on kulutatud Ämari lennuvälja väljaehitamiseks. Ämari lennuvälja saab nüüd kasutada USA ja NATO lennuüksuste tegutsemiseks ja vajaduse korral lahinglendudeks. Lätti on kavas veel üks baas asutada, mis annaks võimaluse suuremal hulgal varustust ja lahingüksusi tuua Balti riikidesse niihästi manöövriteks ja õppusteks kui kriisi olukordade likvideerimiseks. Fakt, et USA on viimaste aastate jooksul panustanud NATO idapiiri, st Balti riikide, Poola, Rumeenia ja teiste Ida-Euroopa riikide kaitseks selle asemel, et üksusi pelgalt Saksamaal hoida, annab meile lootust, et NATO lepingu viies, nn „üks kõigi, kõik ühe eest“ lõik on üha enam muutumas ka Eestile tõeliseks kaitsekilbiks.  USA CV22 Osprey (kalakotkas) on pöördrootoriga lennuk. Ta on võimeline helikopteri moodi õhku tõusma ja seejärel lendama propelleritega lennukina. Kasutatakse peamiselt eriüksuste transpordiks ja toetuseks. Relvastuseks on 50-kaliibriline kuulipilduja. Võimeline transportima 32 sõdurit ehk 4,5 tonni varustust. Üks CV22 maksab umbes 90 miljonit dollarit. Jüri Toomepuu  ",Uued Uudised,2020-12-5,https://uueduudised.ee/uudis/maailm/president-trump-otsustas-usa-eriuksuste-baasi-riiga-rajada/
Põlissoomlased tõusid taas oma maa populaarseimaks parteiks - Uued Uudised,"Soome ringhäälingu Yle viimase küsitluse kohaselt läksid Põlissoomlased taas mööda peaminister Sanna Marini sotsiaaldemokraatidest – neid toetab 20,9 ja vasapoolseid 20,6 protsenti valijatest. Uuringu tulemused näitavad pandeemia eelse olukorra taastumist, kui populaarseim erakond oli pikka aega Põlissoomlaste partei, vahendab ERR Ylet. Koroona levides kasvas võimuparteide populaarsus paljudes Euroopa riikides. Novembris tõusis toetus Põlissoomlastele 1,4 protsendipunkti võrra ning nende praegune 20,9-protsendine toetus on selle aasta kõrgeim. Põlissoomlased on suutnud oma senist toetajaskonda hoida ning suurendanud seda Koonderakonna (Kokoomus) ja Keskerakonna (Keskusta) arvel, ütles küsitluse läbi viinud Taolustutkimuse uuringujuht Tuomo Turja. ",Uued Uudised,2020-12-4,https://uueduudised.ee/uudis/maailm/polissoomlased-tousid-taas-oma-maa-populaarseimaks-parteiks/
Pühasõdalased ründasid Malis rahvusvaheliste vägede baase. Eesti kaitseminister pole kommenteerinud - Uued Uudised,"Pühasõdalased ründasid esmaspäeval Mali põhjaosa kolmes linnas üheaegselt sõjaväebaase, kus baseeruvad rahvusvahelised väed, teatasid kohalikud elanikud ja ÜRO ametiisik. Kuigi Eesti üksus asub Gaos, mis sattus pühasõdalaste rünnaku alla, pole Eesti kaitseministeerium olukorda kommenteerinud. 2019. aasta juulis said Gaos viga kuus Eesti kaitseväelast.  Tundmatuks jääda soovinud ÜRO ametiisik kinnitas rünnakuid kolmes linnas ning ütles, et hommikul tabasid Kidalis asuvat baasi raketid ning samaaegselt toimusid rünnakud ka Gaos ja Menakas. Selline koordineeritud rünnak rahvusvahelistele vägedele on harvaesinev. Mali sõjaväeallika sõnul inimohvreid ei olnud, küll aga tekitasid rünnakud materiaalset kahju.Kidalis oli baasi poolt, kus asuvad ÜRO rahuväed ja Prantsusmaa operatsioonis Barkhane osalevad üksused, kuulda üle kümne plahvatuse. Baasi julgeolekutöötaja sõnul sõitis koidu eel enne raketi- ja kuulipildujatule algust ümber laagri salk mootorrattureid. Mali on silmitsi islamimässulistega, kes algul kinnitasid kanda riigi põhjaosas, aga nüüdseks on levinud ka Mali keskossa ja sealt edasi Burkina Fasosse ning Nigerisse. Prantsusmaa rahukaitsejõududel on Saheli piirkonnas umbes 5000 sõjaväelast, kes osalevad džihadistide vastases operatsioonis Barkhane, lisaks on Malis 1000 ÜRO rahuvalvajat. Lisaks sellele on Euroopa kohal Takuba sihtüksusega, mis nõustab ja toetab Mali vägesid. “Terroristid üritasid Gaos, Menakas ja Kidalis ebaõnnestunult koordineeritud rünnakut Barkhane, ÜRO rahuvalvajate ja Euroopa üksuse Takuba baasidele,” kinnitas rahvusvaheliste jõudude sõjaväeametnik. “Olukord on kontrolli all.” Takuba peaksid tähendama ka eestlasi. Postimees, 16. juuli 2020: Eesti erioperatsioonide väejuhatuse kaitseväelaste üksus alustas sel nädalal teenistust Malis operatsioonil Takuba. Suur osa Mali territooriumist on väljaspool valitsuse kontrolli. Riigis on tapetud tuhandeid sõdureid ja tsiviilisikuid ning sajad tuhanded on oma kodudest põgenenud. Sageli õhutavad võitlust etnilised pinged. Eesti saatmisel Malisse rõhutati, et see aitab ära hoida massimigratsiooni Euroopasse ja inimkaubandust, need nähtused aga on vaid teravnenud. Lisaks pole Malis ka pärast sel aastal toimunud sõjaväelist riigipööret seaduslikku valitsust. (AFP-BNS-UU) ",Uued Uudised,2020-11-30,https://uueduudised.ee/uudis/maailm/puhasodalased-rundasid-malis-rahvusvaheliste-vagede-baase-eesti-kaitseminister-pole-kommenteerinud/
Migrante lahkelt enda maale lubavad Lõuna-Euroopa riigid nõuavad endiselt rändekvoote - Uued Uudised,"Kuigi Itaalia endine siseminister Matteo Salvini tõestas, et ebaseaduslikule rändele saab piiri panna, lasevad Lõuna-Euroopa riigid neid endiselt sisse – ja siis virisevad, et ei saa hakkama. Euroopa Liidu lõunapoolsed riigid, kuhu saabub kõige enam pagulasi, leiavad, et Euroopa Liidu uus rände- ja varjupaigalepe ei jaga neile osaks saavat koormust piisavalt, samas aga jätkavad nad migrantide kokkukorjamist. Kreeka, Itaalia, Malta ja Hispaania leiavad AFP ja Associated Pressinini jõudnud ühisseisukohas, et “solidaarsusmehhanism on endiselt keeruline ja ebamäärane”. 27 liikmesriiki peaksid nende arvates rändekoormust omavahel kvootide alusel jagama, ehkki paljud riigid nagu Austria, Tšehhi Vabariik, Ungari, Poola, Slovakkia jt pole sellega nõus. “Eesliiniriigid ei saa vastu seista kogu Euroopa Liidule suunatud rändesurvele,” seisab memorandumis, mis saadeti Euroopa Komisjoni juhile Ursula von der Leyenile, Euroopa Ülemkogu alalisele eesistujale Charles Michelile ja EL-i eesistujariigi Saksamaa kantslerile Angela Merkelile. Tegelikult pole rändesurve sugugi kogu Euroopale suunatud, vaid soovitakse nendesse rikastesse maadesse, kes on võõraid kutsunud – Saksamaa, Rootsi, Suurbritannia, Soome ja mitmed teised Lääne-Euroopa maad. Enam kui miljoni migrandi saabumine 2015. aastal tekitas poliitilise kriisi ja andis surmahoobi Euroopa senisele varjupaigasüsteemile. Tüli selle pärast, kes peaks saabuvate migrantidega tegelema, on rändeküsimusedteravaks ajanud. Poola ja Ungari rahvuslikud valitsused vaidlustasid migrantide laialipaigutamise kvoodisüsteemi. Neli riiki leiavad, et nende vastutus seoses üle mere tulevate ebaseaduslike migrantidega on uues rände- ja varjupaigaleppes küll selge, kuid teiste liikmesriikide kohustused mitte. Kreeka, Itaalia, Malta ja Hispaania on seisukohal, et “kohustuslik ümberpaigutamine peaks jääma põhiliseks solidaarsusvahendiks”. Arvestades, et osa peamiselt Ida-Euroopa liikmesriike ei nõustu kohustusliku ümberpaigutamisega, näeb uus rändelepe ette erinevad valikud. Osa riike võtab sisserändajaid vastu, aga teised panustavad rahalise ja logistika-alase toetusega. Ka Eesti on lubanud viimast varianti ja see on täiesti õiglane – pigem panustada tõrjumisse ja tagasisaatmisesse kui vastuvõtule, sest EL-i poliitika tähendab sisuliselt vastuvõttu – kui migrant on siia jõudnud, on võimalused neid tagasi saata väga väikesed. Samal ajal tõhustatakse piiriüleseid eelkontrolli protseduure majandusmigrantide peatamiseks ja kodumaale tagasisaatmiseks. Reformi alusel peatatakse migrandid Euroopa välispiiril, kus teostatud kontrolli järel otsustatakse kas alustada varjupaigaprotseduuri või saabunu välja saata, vahendab BNS. Eesliiniriigid pelgavad, et mõte piirialadel kinnipidamiskeskuste rajamisest saabujate eelkontrolliks ei ole teostatav ega kooskõlas inimõiguste ja rahvusvahelise varjupaigaõigusega. Rändeleppe tekst avalikustati septembris ning läbirääkimistele liikmesriikide ja Euroopa Parlamendi liikmete vahel võib kuluda kuid, halvemal juhul aastaid. Saksamaa on eesistujana kinnitanud, et tahab jõuda kokkuleppele selle aasta lõpuks. Kõik neli Vahemere riiki võtavad endiselt migrante vastu, kusjuures Itaalia vasakvalitsus loobus endise siseministri Matteo Salvini väga efektiivsest rändepiiramispoliitikast. Ka Hispaanias eelmisel aastal võimule tulnud sotsialistide valitsus loobus karmist migratsioonipoliitikast, lubades migrante enda juures maabuda. Kreeka tegutseb rände vastu ülijõuetult. Frontex aga on muutunud sisuliselt vastuvõtuorganisatsiooniks, sest nende kohustuseks on ebaseaduslik ränne fikseerida, kuid samas vastu võtta. (AFP – AP – BNS-UU) ",Uued Uudised,2020-11-27,https://uueduudised.ee/uudis/maailm/migrante-lahkelt-enda-maale-lubavad-louna-euroopa-riigid-nouavad-endiselt-randekvoote/
Vahe Soome valitsuspartei ja Põlissoomlaste toetuses on kõigest üks protsent - Uued Uudised,"Soomes on endiselt kõige populaarsem peaminister Sanna Marini Sotsiaaldemokraatlik Partei (SDP), kuid Põlissoomlased hingavad neile kuklasse, selgus kolmapäeval ajalehe Helsingin Sanomat värskest küsitlusest. Sotsiaaldemokraatlikku erakonda toetab 20,8 protsenti ja parteid Põlissoomlased 19,8 protsenti vastanutest. Kolmandal positsioonil on opositsioonierakond Koonderakond (Kokoomus) 16,5 ja neljandal Keskerakond (Keskusta) 11,7 protsendiga.Viiendal kohal on rohelised 11,1 toetusprotsendiga. Küsitluse viis läbi uuringufirma Kantar TNS ja selles osales rohkem kui 2600 inimest. (STT-BNS) ",Uued Uudised,2020-11-25,https://uueduudised.ee/uudis/maailm/vahe-soome-valitsuspartei-ja-polissoomlaste-toetuses-on-koigest-uks-protsent/
Rändepaktiviljad: Prantsusmaa politsei ajas laiali järjekordse migrandilaagri Pariisi kesklinnas - Uued Uudised,"Kuigi Euroopa Komisjon jätkab rändeprotsesside turgutamist, näitavad reaalsed sündmused, et Euroopasse kuhjunud rändlejad tekitavad ainult probleeme ja riigid ei oska nendega midagi peale hakata. Prantsusmaa politsei ajas esmaspäeval pisargaasi kasutades laiali äsja rajatud migrandilaagri pealinna Pariisi kesklinnas, teatasid meediakanalid. Vabatahtlikud olid aidanud esmaspäeva hilisõhtul pealinna südames püstitada umbes 500 sinist telki, mille täitsid kiiresti migrandid, kellest enamus Afganistanist. Umbes tunni aja pärast saabus politsei laagrit lammutama ja telke kokku korjama. Prantsusmaa on asunud migratsiooniprotsessekontrollima, kuid tõenäoliselt teeb president Macron seda suuresti vaid seetõttu, et mitte lasta konservatiive võimule. Tegelikkuses aga jõuavad migrandid endiselt Pariisi, olles selle muutnud romantikalinnastmigratsioonimülkaks. (BNS-UU) ",Uued Uudised,2020-11-24,https://uueduudised.ee/uudis/maailm/randepakti-viljad-prantsusmaa-politsei-ajas-laiali-jarjekordse-migrandilaagri-pariisi-kesklinnas/
New Yorki on tabanud kuritegevuse laine - Uued Uudised,"Alates inimeste metroo alla lükkamistest kuni tulistamisteni – New Yorgis on levimas vägivaldne kuritegevus. Pärast aastaid kestnud rekordilist langust on hämmastav vastupidine suund. Selles süüdistatakse politseireformi ja pandeemiat. Pärast pikka madalate kuritegevuse tasemete ajajärku on tulistamised eelmise aastaga võrreldes peaaegu kahekordistunud. Neljapäeval suruti 40-aastane naine vahetult enne rongi sissesõitu Manhattani Union Square’i jaama metrooradadele. Ta kukkus rööbaste vahele. Kahtlusalune arreteeriti. Tunde varem lükati mees Bryant Park tänaval 42. jaama radadele pärast seda, kui ta oli lükkajale keeldunud raha andmast, teatasid võimuesindajad. Ohver suutis platvormile tagasi pääseda ega saanud tõsiselt viga. Kahtlusalune arreteeriti. Broadway filmi “Harry Potter ja neetud laps” näitlejat Alex Weismani rünnati teisipäeva pärastlõunal Upper West Side’i jaamas. Ta sai silmaümbruse luumurrud, mis vajasid operatsiooni. New Yorgi linnapea Bill de Blasio seostas kuritegevuse kasvu osaliselt koroonaviiruse pandeemiaga ning sellega seotud ettevõtete ja koolide sulgemisega. Vägivalla suurenemine on tekitanud kartusi, et linn võib naasta pimedamatesse aegadesse, mil elanikud pelgasid epideemia ajal oma turvalisuse pärast. Uus kuritegevuslaine saabus nüüd, mil linn maadleb ka raputava majanduskriisiga ning survega rakendada politseireforme, mille eest seisavad rassilise õigluse pooldajad. “See on peaaegu nagu täiuslik torm,” ütles kriminaalõiguskolledži dotsent ja endine NYPD mõrvadetektiiv Alfred Titus Fox Newsile. “Meil oli kautsjonireform, seejärel alarahastasime politseid, mis vähendas tänavatel ohvitseride arvu ja võimalikke ületunde ning nüüd on meil olemas COVID-19.” Üle kogu linna on tulistamised peaaegu kahekordistunud – eelmise aasta 698-lt tänavu 15. novembri seisuga 1359-le. Tulistamise ohvrite arv on samuti enam kui kahekordistunud, kogu 2019. aasta jooksul 828-lt tänavu kuni 15. novembrini 1667-ni. Sel aastal on seni olnud 405 mõrvaohvrit, võrreldes eelmise aasta 295-ga. NYPD keeldus Fox Newsi saadetud küsimustele vastamast ega intervjuuks esindajat pakkumast. Relvavägivalla vastu võitlemiseks likvideeris NYPD oma kodutute teavitamis- ja varjupaikade turvaüksuse. “Linnavolikogu võttis NYPD-lt päris palju võimalusi kurjategijaid arreteerida,” ütles SBA president Ed Mullins Fox Newsile. “Meil on praegu politseinikke, kes kõhklevad lihtsalt hirmust.” Viimase kaheksa kuu jooksul on linnast välja kolinud üle 300 000 New Yorgi elaniku. Suvel, kui Floydi surma ja mitmete politseitulistamiste pärast möllasid üleriigilised protestid, saatis NYPD laiali oma kuritegevuse vastased üksused. Kuritegevus kasvas kiiresti ja tulistamised sagenesid. Allikas: Fox News ",Uued Uudised,2020-11-23,https://uueduudised.ee/uudis/maailm/new-yorki-on-tabanud-kuritegevuse-laine/
Poola seadusandjad toetasid EL-i eelarve vetot - Uued Uudised,"Poola seadusandjad avaldasid neljapäeval toetust valitsuse otsusele vetostada Euroopa Liidu eelarve ja koroonakriisi taastepakett, et proovida lahti saada plaanist siduda rahastus õigusriigi normide järgmisega Brüsseli arusaamade järgi. Resolutsioonis tehti kõigile Euroopa Liidu valitsustele üleskutse naasta läbirääkimiste laua taha ja leida lahendus, kus peetakse lugu liikmesriikide suveräänsetest “õigustest”. Ungari ja Poola blokeerisid esmaspäeval EL-i 1,8 triljoni euro suuruse pikaajalise eelarve ja koroonaviiruse taastekava vastuvõtmise, kuna seda tahetakse siduda õigusriigi põhimõttega. Poola peaministri Mateusz Morawiecki sõnul on Poola vastu “suvalistele kriteeriumitele, mille alusel niinimetatud õigusriiki hinnatakse”. “Poola ei saa nõustuda EL-i mehhanismiga, mis tõstab põhjaliku analüüsi asemel esikohale suvalised poliitilised tingimused,” ütles ta. (BNS) ",Uued Uudised,2020-11-20,https://uueduudised.ee/uudis/maailm/poola-seadusandjad-toetasid-el-i-eelarve-vetot/
"Pressinõukogu on tauninud aastate jooksul ligi 400 artiklit, kuid need otsused ei too kaasa mingit karistust - Uued Uudised","2002. aastal asutatud ajakirjanduse eneseregulatsiooniorgan pressinõukogu jõudis neil päevil 1000 kaebuse lahendamiseni. Meie ajakirjandust hästi iseloomustav fakt on see, et selle aja jooksul on langetatud tervelt 376 taunivat otsust ehk ligi 40 protsenti. Novembris tegi pressinõukogu kolm taunivat otsust, ühe neist ERRi, ühe Postimehe ja ühe Eesti Päevalehes ilmunud loo kohta. Neist viimane, kus Eesti Päevaleht rikkus head ajakirjandustava, rääkis Eesti Päevaleht rikkus head ajakirjandustava noorest naisest, kes peale aastatepikkust kiusamist tegi enesetapu. Rääkides ajakirjanike eetikakoodeksist, ütles nõukogu esimese koosseisu aseesimees Tiit Hennoste, et eetilised põhilaused, mis ajakoodeksis on, peavad endiselt paika, kuid sealsed määratlused ja tegelik elu alati ei klapi. “Koodeks keskendub peamiselt uudistele. Aga uudis žanri mõttes, kus arvamused ja faktid hoitakse lahus, selliseid uudiseid kirjutatakse tänapäeval suhteliselt vähe,” ütles Hennoste ERRile. Selle valguses tuleks tema hinnangul eetikakoodeks üle vaadata ja sinna lisada uued seisukohad, mis on tekkinud meediamaastiku muutumisel ja arenemisel. Pressinõukogu endine esimees ja liige Tarmu Tammerk, kes kuulus ka nõukogu esimesse kooseisu ütles, et tema hinnangul oneetikakoodeksajale hästi vastu pidanud. “Kui 1998. aastal koodeksit koostasime, kasutasime rahvusvahelisi eeskujusid, kohandades teksti Eesti oludele. Ajakirjanduseetika üldpõhimõtted on ju ikka samad,” selgitas ta. Hennoste aga lisas, et pressinõukogu võiks praegu oma tööd nähtavamaks teha. Nõukogu praegune esimees Gunnar Siiner ütles, et nõukogu on juba arutanud erinevaid mõtteid eetikakoodeksi täiendamiseks. Ta täpsustas, et just digitaalse ajakirjanduse arengu tõttu tuleks sinna täpsustavaid nüansse lisada. Siiner rõhutas, et pressinõukogu ei ole oma olemuselt mitte karistav, vaid on õpetav organisatsioon, mille olemasolu on aidanud eesti ajakirjandust paremaks muuta. Ka nõukoguga seotud olnud Sulev Valner ütles, et pressinõukogu taunivad otsused pole kui karistus või hukkamõist, vaid on kollegiaalne tähelepanu juhtimine sellele, mida edaspidi saaks paremini teha. Meediaettevõtete liidu tegevsekretär Maige Prööm tõi välja, et nõukogul on olnud 437 õigeksmõistvat otsust ning 376 taunivat otsust. Ülejäänud kaebused on lahenenud kas poolte kokkuleppel või on tagasi võetud. Pressinõukoguasutati 2002. aastal Eesti Ajalehtede Liidu (EALL) ehk praeguse meediaettevõtete liidu poolt vastukaaluks Avaliku Sõna Nõukogule (ASN). Allikas: ERR  ",Uued Uudised,2020-12-2,https://uueduudised.ee/uudis/eesti/pressinoukogu-on-tauninud-aastate-jooksul-ligi-400-artiklit-kuid-need-otsused-ei-too-kaasa-mingit-karistust/
EASi välisvärbamise toetusega on lõpp - Uued Uudised,"Ettevõtluse Arendamise Sihtasutuse (EAS) miljoni eurose eelarvega programm Work in Estonia lõpetab välisvärbamistoetuse pakkumise, mille toel värbasid 57 ettevõtet kokku 378 töötajat välismaalt. Välisvärbamise toetuse eesmärk oli toetada välisriigist info- ja kommunikatsioonitehnoloogia ning loodus- ja tehnikateaduste spetsialistide värbamist, mis aitaks leevendada tippspetsialistide puudust, teatas EAS. 2018. aastal lõi EAS koostöös Mainori ja teiste partneritega Eesti Rahvusvahelise Maja, kust välisspetsialist ja tööandja saavad infot Eestis pakutavate teenuste kohta ühest kohast. Work in Estonia jälgib oma pakutavaid teenuseid, korraldab uuringuid ning tegeleb teenuste parendusettepanekute tegemisega. Sinna alla kuuluvad näiteks elamislubade protsess, õppekohad ja perearstid. Välisvärbamise toetust on aastatel 2018–2020 kokku makstud 378 välisspetsialisti Eestisse värbamise eest. Alates 2019. aasta 24. märtsist oli välisvärbamise toetuse suurus 3000 eurot spetsialisti kohta. Välisvärbamise toetuse kogueelarve oli ligi 1,1 miljonit eurot. Välisvärbamistoetust on saanud kokku 57 erinevat ettevõtet, sealhulgas näiteks Pipedrive OÜ, Bolt Technology OÜ, Ericsson Eesti AS, Malwarebytes Estonia OÜ ja Transferwise Ltd Eesti filiaal. Allikas: BNS ",Uued Uudised,2020-12-2,https://uueduudised.ee/uudis/eesti/easi-valisvarbamise-toetusega-on-lopp/
Eesti Päevalehe/Delfi toimetus valis aasta mõjukaimaks eestlaseks Martin Helme - Uued Uudised,"Eesti Päevaleht/Delfi valis 2020. aasta Eesti kõige mõjukamaks inimeseks rahvuslase, EKRE esimehe ja rahandusministri Martin Helme. “Tema sõnavõttude ja maailmavaate tuum on viimased kaks kümnendit olnud sama,” iseloomustab EPL/Delfi. “Loo jaoks ajakirjanikuga rääkinud Martin Helme tuttavad, sõbrad ja kolleegid iseloomustavad teda tööka, targa ja karismaatilise inimesena, aga ka parajalt kangekaelasena. Martin Helmele on lubatud rohkem kui ühelegi poliitikule enne teda ning tema dikteerib valitsuse ja kogu Eesti poliitika jutupunktid.” Igor Gräzin iseloomustab: „Telekas on ta terav ja lõikav. Seal tuleb karisma sisse. Eraelus aga oluliselt pehmem ja kaastundlikum. Tema on see inimene, kelle juurde minna ja kõik saab korda,” kirjeldas Igor Gräzin. EKRE juhatuse liige Anti Poolamets kirjeldab: “Ta on vaimukas ja seda ei saa varjata. Võrrelge nüüd konkurentidega. Neil ei ole sellist sõnaoskust, kalambuuri. Kõige juur on maailmavaatelisus,” tõdes ka . „Tõnis Saarts kirjutas väga tabavalt, et teised erakonnad on maailmavaatelises kriisis. EKRE ei ole,” lisas ta. Eesti Päevaleht, LP ja Delfi valivad aasta kõige mõjukama eestlase juba kuuendat korda. Tiitli on varem saanud Marju Lauristin, Jüri Ratas, Kersti Kaljulaid ja Margus Linnamäe.  ",Uued Uudised,2020-11-27,https://uueduudised.ee/uudis/eesti/eesti-paevalehe-delfi-toimetus-valis-aasta-mojukaimaks-eestlaseks-martin-helme/
Maaeluminister: tublid põllumehed suutsid tänavuse kogutoodangu peaaegu samas mahus hoida - Uued Uudised,"Põllumajanduse kogutoodangu väärtuseks kujuneb sel aastal 981 miljonit eurot, mis on 2% võrra väiksem võrreldes mulluse näitajaga – nii selgub Maaeluministeeriumi ja Statistikaameti koostöös valminud esialgsest hinnangust. Taimekasvatustoodangu väärtus moodustab sellest ligi 48%, loomakasvatustoodangu väärtus 42% ja teenuste ning lahutamatute kõrvaltegevuste väärtus 10%. „Põllumajanduse kogutoodangu väärtus on endiselt suur tänu väga heale teraviljasaagile ja tootjate initsiatiivile hinnalangust kompenseerida mahtude suurendamisega,“ sõnas maaeluminister Arvo Aller. „2020. aasta esialgsetes tulemustes ei kajastu veel kevadel alanud langus tootjahindades, mis ka aasta teisel poolel püsivad mõnes tootmissuunas tootmiskuludest madalalamal tasemel. Ette ei ole näha turuolukorra kiiret paranemist, mistõttu sellise olukorra kestmine avaldab tugevat survet tootjate sissetulekutele lähitulevikus.“ Teraviljade kasvamisele kriis negatiivset mõju ei avaldanud, ilm aga oli 2020. aastal soodne; põldudel kogutud rekordsaagilähedane teraviljakogus on läinud turule 2019. aasta hinnast keskmiselt kõrgema hinnaga. Esialgse hinnangu järgi toodeti tänavu 1,55 miljonit tonni teravilja ja rapsi- ja rüpsiseemet. Samas on aiandussaaduste toodang mullusest väiksema mahuga ja odavam ning kartuli hinnad väga madalal tasemel. Nii väheneb taimekasvatussaaduste kogutoodangu väärtus eeldatavalt 7%. Piima aastaseks toodanguks hinnatakse esialgsetel andmetel 849 000 tonni. Eeldatakse kodulindude, sigade, lammaste ja kitsede arvu suurenemist võrdluses aasta algusega, kuid veiste arvu väikest langust. Loomakasvatuses on olnud tugev hinnalangus alates teisest kvartalist, kuid tootmismahud on suurenenud, mistõttu kujuneb loomakasvatustoodangu väärtus vaid 1% väiksemaks kui 2019. aastal. Samas on näha keerulise turuolukorra jätkumist ja kiiret taastumist oodata ei ole. „Oluline osa 2021. aasta esimeses pooles põllumajandussektorile suunatavast 12 miljoni euro suurusest toetusest on mõeldud peamiselt loomakasvatuses keerulise turuolukorraga toimetulekuks,“ nentis Arvo Aller. Toodangu tootmisega seonduvate kulude kasv ei ole märkimisväärne, v.a tööjõukulu, mille suurenemiseks hinnatakse umbes 5%. Tootmissisenditele tehtavad kulutused jäävad esialgse hinnangu alusel 2019. aasta tasemele, kuid brutolisandväärtusena jääb tootjatele arenduse, maa ja tööjõuga seonduvateks kuludeks alla kolmandiku ehk 27% toodangu väärtusest. Esialgse hinnangu järgi jääb tööjõudu põllumajanduses vähemaks umbes 6%. Euroopa Liidu ühise põllumajanduspoliitika toetusi, mis pole seotud konkreetsete toodete tootmisega, suunatakse põllumajandusse 2020. aastal ligemale 234 miljonit eurot. (Maaeluministeerium) ",Uued Uudised,2020-12-4,https://uueduudised.ee/majandus/maaeluminister-tublid-pollumehed-suutsid-tanavuse-kogutoodangu-peaaegu-samas-mahus-hoida/
Võõrtööjõulembelised Eesti ettevõtted on EL-i keskmisest vähem innovaatilised - Uued Uudised,"Rahvuskonservatiivid on juba ammu hoiatanud, et odavtööjõu sissevedu ei pane kohalikke ettevõtjaid investeerima kaasaegsetesse tehnoloogiatesse, ja nii on see ka läinud. Euroopa Investeerimispanga tänavusest investeerimisuuringust (EIBIS) selgub, et vaid 7 protsenti küsitluses osalenud Eesti ettevõtetest investeerivad innovatsiooni, mis on kohalikul või ülemaailmsel turul uudne; see on ligi poole võrra vähem kui Euroopa Liidu (EL) keskmine näitaja 15 protsenti. Samas 30 protsenti Eesti ettevõtetest ütles, et arendas või tõi oma investeerimistegevuse käigus turule uusi tooteid, protsesse või teenuseid – samavõrra kui mõõdunud aasta uuringus, kuid vähem kui EL-i 42-protsendine keskmine, selgus uuringu raportist. Sektorite lõikes investeerisid uutesse toodetesse või teenustesse möödunud majandusaastal enim tootmisettevõtted – seda märkisid 39 protsenti valdkonnas tegutsevatest firmadest. Innovatsiooni investeerinud ettevõtete osakaal oli aga madalaim ehitussektoris, kus seda märkisid 8 protsenti küsitletutest. Ehitussektorisse tulebki kõige rohkem välismaist lihttööjõudu. Keskmiste ja suurettevõtete seas oli arendus- ja innovatsioonitegevusse investeerinute osakaal 37 protsenti, mikro- ja väikeettevõtete seas pea poole vähem ehk 18 protsenti. Aktiivsete innovaatoritena klassifitseerib Euroopa Investeerimispank (EIB) 2020. aasta uuringus 11 protsenti Eesti ettevõtetest, 4 protsenti vastavad arendaja profiilile. EL-is keskmiselt on sarnaste profiilidega ettevõtete osakaal mõnevõrra kõrgem, vastavalt 20 protsenti ja 6 protsenti. (BNS) ",Uued Uudised,2020-12-3,https://uueduudised.ee/majandus/voortoojoulembelised-eesti-ettevotted-on-el-i-keskmisest-vahem-innovaatilised/
Uuring: kaks kolmandikku inimestest ootavad riigilt neljarealisi teid - Uued Uudised,"Uuringufirma Norstat viis septembris läbi küsitluse, mille järgi pidas 63 protsenti vastajatest riiklikult oluliseks, et järgmise kümne aastaga ehitataks kolm põhimaanteed neljarealisteks. Uuringust tuli ka välja, et 68 protsenti vastanutest peab oluliseks või väga oluliseks, et riigile kuuluvad kruusateed saaksid 2030. aastaks tolmuvaba katte, selgus pressiteatest. Eesti tee-ehitusega seotud ettevõtteid koondava Asfaldiliidu juhi Tarmo Trei sõnul on praegu riigil üle aastate soodsaim võimalus taristu arendamisse investeerida. “Koroonast tulenevalt on ehitajatel tekkinud vaba ressurss ning ettevõtted teevad hangetel võidu soodsaid pakkumisi,” ütles Trei. “Infrastruktuuri pandud raha pole kulu, vaid investeering, mis loob töökohti ning tõstab riigi konkurentsivõimet. Praegu on eriti suur mahajäämus regionaalse taristu osas, aga head transpordiühendused on väiksemates kohtades elu säilimise ning välisinvesteeringute tegemise eeldus,” nentis Trei. Tema kinnitusel on uute teede mõju selgelt näha nii näiteks Reidi tee kui Tartu maantee värske Kose-Võõbu lõigu puhul. “Peale põhimagistraalide peaks ka väiksemates kohtades olema inimestel sarnased võimalused – kergliiklusteed, sporditaristu ja näiteks kaasaegne keskväljak, et inimesed seal elada tahaks. Riigil on praegu võimalus ja vahendid taristut jõuliselt järele aidata ja sellega inimeste elukvaliteeti ning riigi konkurentsivõimet tõsta,” märkis Trei. Kokku osales Norstati üle-eestilises uuringus 500 täisealist inimest. (BNS) ",Uued Uudised,2020-10-13,https://uueduudised.ee/majandus/uuring-kaks-kolmandikku-inimestest-ootavad-riigilt-neljarealisi-teid/
"Augusti maksutulu kasvas aastaga 1,6 protsenti - Uued Uudised","Augusti eest tasuti maksu- ja tolliametile (MTA) 674,4 miljonit eurot maksutulu, mida on 1,6 protsenti enam kui 2019. aasta samal kuul. Tänavu kaheksa esimese kuuga on lisaeelarvest täidetud 70,5 protsenti. Maksutulu on laekunud rohkem kui lisaeelarve koostamisel planeeriti eelkõige oodatust parema tööturu olukorra ning pehmema majanduslanguse tõttu. Käibemaksu tasumist toetab majanduse järk-järguline taastumine ja maksuvõla vähenemine, teatas rahandusministeerium. “Augustis kahanes töötajate arv 4,7 protsenti ja keskmise töötasu kasv ulatus 5,1 protsendini võrreldes eelmise aastaga. Töötasu hüvitise mõju palkadele lõppes juulis, vaatamata sellele püsis augusti keskmise palga kasv juulikuise taseme lähedal,” ütles rahandusministeeriumi fiskaalpoliitika osakonna analüütik Rait Kiveste pressiteates. Palgafondi kasvu vedas augustis tervishoid 11,5 protsendiga, väiksematest sektoritest toetas kõige enam info ja side 9,6 protsendiga. Sotsiaalmaksu tasuti augustis 2,2 protsenti enam kui möödunud aastal. Kuigi töötasu hüvitise meede lõppes juulis, oli laekumine positiivne, mis võis Kiveste sõnul tuleneda tervishoiu ja hariduse sektorite inimeste hilisemast puhkamisest. Füüsilise isiku tulumaksu laekumine – riigieelarve ja kohalike omavalitsuste osa kokku – kasvas 6,9 protsenti eelmise aastaga võrreldes. 7-protsendilise määraga dividendide tulumaksu on kaheksa kuuga laekunud 15,6 miljonit eurot ehk 6,7 miljonit eurot enam võrreldes eelmise aastaga. Juriidilise isiku tulumaksu laekumine kasvas augustis 8,8 protsenti võrreldes eelmise aastaga, seda toetas riigiettevõtete tulumaks jaotatud kasumilt 13,8 miljoni euro ulatuses. Erasektori dividendide tulumaks vähenes 10 miljoni võrra, samuti vähenes laekumine erisoodustustelt. Analüütik märkis, et koroonaviirusest tingitud turistide vähesus peegeldub alkoholiaktsiisi laekumises üha rohkem. “Aktsiise tasuti augustikuus kokku 86,2 miljonit eurot, mida on 8,8 protsenti vähem kui aasta varem. Suurematest aktsiisidest vähenes võrreldes eelmise aastaga enim kütuseaktsiisi ja alkoholiaktsiisi laekumine, vastavalt 6,7 protsenti ja 11,3 protsenti,” ütles Kiveste. Kui juunis andis alkoholiaktsiisi laekumine analüütiku sõnul põhjuse eeldada, et hoolimata kriisist ja madalamatest aktsiisimääradest on tasumine taastunud eelmise aasta tasemele, siis suve lõpp on toonud teised sõnumid. “Deklareeritud kogus on viimasel kahel kuul langenud nii kangel alkoholil kui ka õllel. Põhjus peitub välisturistide vähesuses, mida peegeldab ka sadamapoodide väike müügimaht, madal peatumiste arv Tallinna hotellides ning turistide seas populaarseima koha, Tallinna vanalinna, vähene külastatavus,” märkis ta. Oma osa alkoholiaktsiisi laekumise vähenemisele annab Kiveste hinnangul ka valitsuse otsus piirata alkoholimüüki, mis alates 24. septembrist on üleriigiline. Septembris on oodata sama trendi jätkumist. Käibemaksutulu on tänavu kaheksa kuuga langenud 4,9 protsenti võrreldes eelmise aasta sama ajaga. Augustikuus kasvas käibemaksu tasumine 1,6 protsenti, mis oli tingitud eelkõige tasumata maksukohustuse vähenemisest. Käibemaksu tasumise kohustus jäi eelmise aasta tasemele. “Käibemaksu tasumise langus moodustas esimesel poolaastal eriolukorrast tingitud mõju tõttu 8,6 protsenti, sealjuures oli languse põhi märtsis ja aprillis, kus tasumine vähenes aastases võrdluses keskmiselt 18 protsenti. Juulist alates on tasumine kasvanud ning viimase kahe kuuga on tasutud 5,6 protsenti rohkem kui aasta tagasi,” sõnas Kiveste. Käibemaksuvõlg vähenes analüütiku sõnul ühe kuuga ligi 3 miljonit eurot, ulatudes kokkuvõttes 186 miljoni euroni. Maksuvõla langusele on kaasa aidanud 0-määraga tasumata maksukohustuse intressi soodusperioodi lõppemine eriolukorra piirangute leevendamise järgselt. Käibemaksuvõlg on aastaga kasvanud enim ehituse tegevusalal ning langenud mootorsõidukite müügis, vastavalt 7 ja 3 miljonit eurot. Võlglaste arv on suurenenud enim toitlustuses ehk 316 juriidilise isiku võrra. Tegevusaladest panustasid augustis käibemaksu tasumise kasvu oluliselt jaekaubandus ning taime- ja loomakasvatus, kus tasumine kasvas 2019. aasta sama kuuga võrreldes vastavalt 13,8 ja 30,9 protsenti. Jaekaubanduse kasv tulenes 4-protsendilisest müügi kasvust toidupoodides ning märgatavalt ehk 21 protsenti on kasvanud jaemüük interneti või posti teel. “Samuti mõjutas tegevusala kasvu soetuse vähenemine mootorikütuse jaemüügis, mis on seotud tarneahelate restruktureerimisega. Taime- ja loomakasvatuse kasvu panustas augustis peamiselt teravilja müügi kasv, sealjuures avaldas mõju tänavuse koristusperioodi nihkumine hilisemaks võrreldes aasta varasemaga,” ütles analüütik. Olulistes ja suurtes sektorites nagu mootorsõidukite müük ning hulgikaubandus on tasumised kahanenud esimese kaheksa kuuga enim, vastavalt 18,9 ja 10,7 protsenti. Mootorsõidukite müügi langus oli Kiveste sõnul tingitud eelkõige sõiduautode ja väikebusside müügi vähenemisest, sealjuures augustis langus kiirenes võrreldes juuliga. Septembri uute autode müüginumbrid viitavad sellele, et käibemaksu tasumise langus peatub, kuid tõenäoliselt ei ulatu kuu tasumine veel eelmise aasta tasemele. “Tasumise kohustuse vähenemine hulgikaubanduses tulenes peamiselt mootorikütuse hulgimüügi langusest. Lisaks on negatiivset mõju käibemaksu tasumise kasvule avaldanud augustikuu mootorikütuste madalamad hinnad võrreldes mullusega, mis vähenesid aastases võrdluses bensiini puhul 7 protsenti ning diislikütusel koguni 24 protsenti,” märkis analüütik. Varimajanduse indikaator ehk käibemaksuauk on Kiveste sõnul langustrendis nii Eestis kui ka Euroopa Liidus (EL) tervikuna, mis on positiivne nii riigi maksutulule kui ka EL-i käibemaksupõhisele omavahendile Käibemaksuauk on teoreetilise käibemaksutulu (VTTL) ja tegeliku käibemaksutulu vahe, mis moodustas EL-is 2018. aastal kokku hinnanguliselt 140 miljardit eurot, mis on ligikaudu miljardi võrra väiksem kui aasta varem. Protsentuaalselt moodustas käibemaksuauk EL-i üleselt 11 protsenti teoreetiliselt võimalikust tulust, mis on ligi 0,5 protsendipunkti väiksem kui aasta varem. Samuti näitab EL-i kiirhinnang 2019. aasta kohta käibemaksuaugu vähenemise trendi, mis langes kokkuvõttes alla 130 miljardi euro. Üldine varieeruvus käibemaksuaugu suuruses EL-i liikmesriikides tuleneb Kiveste sõnul erinevustest maksukuulekuses, maksupettustes, pankrottide ja maksejõuetuse juhtumites, aga ka poliitikameetmetest ning maksuameti tööst. Käibemaksuauk vähenes enamikes liikmesriikides. sealjuures suurimad edusammud on aastaga toimunud Ungaris, Poolas ja Lätis. Euroopa Komisjoni tellitud raporti põhjal on Eesti käibemaksuauk vähenenud 10 miljoni võrra ehk 127 miljoni tasemele ning moodustab 5,2 protsenti VTTL-ist, mis on EL-i riikide keskmisest parem tulemus. “Seega erinevus teoreetilise ja tegeliku tulu vahel väheneb. Eesti on varimajanduse osas aastatel 2014–2018 suuri edusamme teinud – varimajanduse osa VTTL-is on vähenenud 5,3 protsendipunkti ehk 73 miljoni võrra,” märkis analüütik. Augusti lõpuks kasvas valitsussektori eelarvepuudujääk 3,5 protsendini sisemajanduse koguproduktist (SKP) ehk 935 miljoni euroni. Augustis suurendasid puudujääki nii kohalikud omavalitsused kui ka keskvalitsus. Võrreldes 2019. aasta augusti lõpu seisuga on valitsussektori puudujääk ligikaudu 880 miljoni võrra suurem, mis tuleb peamiselt keskvalitsusest ja mille peamiseks põhjuseks on Kiveste sõnul nii kriisileevendusmeetmete väljamaksete tõttu suurenenud kulud kui ka vähenenud tulubaas. Maksulaekumine on vähenenud ligi 170 miljonit eurot võrreldes eelmise aastaga, lisaks on riigieelarvesse laekunud väiksemad tulud keskkonnatasudest ning heitmekvootide müügist. Samas omanikutulu on riik teeninud 80 miljonit eurot eelmisest aastast enam. “Kriisi mõju peegeldub ka töötukassa positsioonis, mis oli augusti lõpuks 304 miljoni euro suuruses puudujäägis. Kohalikud omavalitsused on seevastu eelmise aastaga võrreldes suuremas ülejäägis tänu riigi toetusmeetmetele ning ettevaatlikule kulukäitumisele,” märkis rahandusministeeriumi analüütik. BNS ",Uued Uudised,2020-10-12,https://uueduudised.ee/majandus/augusti-maksutulu-kasvas-aastaga-16-protsenti/
IT-minister Raul Siem: 5G ja teiste sidevõrkude puhul on oluline riiklik julgeolek - Uued Uudised,"Väliskaubandus- ja infotehnoloogiaminister Raul Siem saatis avalikule konsultatsioonile sidevõrkude turvalisuse määruse eelnõu, mis sätestab, millised tingimused seatakse 5G ja ka muudele sidevõrkudele, et tagada nende vastavus riigi julgeoleku huvidele. „Eesti inimesed on harjunud, et meie IT-taristu ja digikeskkond on turvalised. On aga paratamatu, et sidevõrkude ning neisse ühendatud seadmete arvu ja olulisuse kasvuga muutub kõigi süsteemide kontrollimine ja kaitsmine järjest keerukamaks. Kaasaegsed seadmed sisaldavad tohutul hulgal komponente ja tarkvara, mida ei ole praktikas võimalik mõistliku aja jooksul kontrollida. Piiratud tehnilise kontrollivõimaluse tõttu on seadmeid tootva ettevõtte usaldusväärsus muutunud väga oluliseks,“ rääkis Siem. Sidevõrkude turvalisuse küsimuses teeb Eesti koostööd oma liitlastega EL ja NATO tasandil kokkulepitud ühtsete reeglite alusel. Möödunud aasta sügisel avalikustatud Euroopa Liidu 5G sidevõrkude riskianalüüsi kohaselt nähakse kõige tõenäolisema ohuna Euroopa Liidu väliseid riike, kellel on huvi ja ressursse läbi viia kõrgelt arenenud küberrünnakuidning soovitatakse hinnata seadmeid tootva ettevõtte riskiprofiili. Kui sideettevõtjatel on ka varasemalt olnud kohustus arvestada sideteenuse osutamisel avaliku korra ja riigi julgeolekuga, siis käesoleva määrusega täpsustatakse, kuidas peavad ettevõtjad riigi julgeoleku huve arvesse võtma. Riist- ja tarkvara ohtu riigi julgeolekule hinnatakse kasutusloa menetluses. Kasutusloa menetluses hindab riiklik küberjulgeoleku nõukogu, kas tegemist on kõrge riskiga riist- või tarkvaraga või kas sellekasutamine võib ohustada riigi julgeolekut muul põhjusel. Nõukogus on esindatud kõik asjakohased asutused ja oma arvamuse esitavad nõukogule julgeolekuasutused ja Riigi Infosüsteemi Amet. Eelnõu kohaselt rakendub kasutusloa kohustus ning kõrge riskiga riist- ja tarkvara keeld riist- ja tarkvarale, mis plaanitakse kasutusele võtta pärast määruse jõustumist. Lisaks rakenduvad mõlemad olemasolevale riist- ja tarkvarale, milles võetakse kasutusele 5G või uuema mobiilsidevõrgu standardi funktsioon. Kasutusloa kohustust ning kõrge riskiga riist- ja tarkvara kasutamise keeldu rakendatakse sidevõrgu eri osades erinevalt: Kriitiliste funktsioonide(näiteks tuumikvõrgu funktsioonid) suhtes tuleb kasutusluba hakata taotlema ning kõrge riskiga riist- ja tarkvara kasutamine on keelatud kohe määruse jõustumisest.5G ja uuemate mobiilsidevõrgu standardi funktsioonide suhtes tuleb kasutusluba hakata taotlema alates määruse jõustumisest, kuid kõrge riskiga riist- ja tarkvara lubatakse loa alusel kasutada ettepaneku kohaselt 1. jaanuarini 2024. Ettevõtjad saavad 3 aastat aega, et vajalikud muutused oma arenguplaanides ellu viia. Muu kasutusele võetava riist- ja tarkvara (kaabelside, mobiilside vanemad generatsioonid) osas ei pea kasutusloa taotlust esitama 1. jaanuarini 2029. Pärast seda tuleb hakata uuele riist- ja tarkvarale kasutusluba taotlema ning 1. juuliks 2029 loataotlus esitada ka vahepealsel perioodil ehk pärast määruse jõustumist 1. jaanuarini 2029 kasutusele võetud riist- ja tarkvarale. Antud juhul saavad sideettevõtjad üleminekuperioodiks 10 aastat, et vajalikud muutused sidevõrkudes ära teha. Samuti kehtestatakse sideettevõtjale kogu sidetehnoloogia osas teavitamiskohustus, mille kaudu saab riik tervikliku pildi sidevõrkudes kasutuses olevast riist- ja tarkvarast, sealhulgas nendest, millele kasutusluba taotlema ei pea. Minister Raul Siemi hinnangul annab sellinelahendus mõistliku aja ettevõtjatele oma äritegevuse ja tehnoloogia ümber korraldamiseks, kuid tagab Eestile tulevikus turvalise ja usaldusväärse sidetaristu. „Sideettevõtjate võimalike kulutuste vähendamine on üks aspektidest, millega oleme eelnõu väljatöötamisel, loakohustuse skoobi ja kõrge riskiga riist- ja tarkvara keelu rakendamise valikul arvestanud. Seetõttu oleme nt 5G tehnoloogia osas lubanud ka kõrge riskiga tehnoloogiat kasutada 1. jaanuarini 2024. See annab võimaluse ettevõttel oma äritegevus ümber vaadata ja teha vajalikke muudatusi,“ ütles Siem. MKM ootab asutuste ja ettevõtjate tagasisidet määruse eelnõule hiljemalt 21. oktoobriks. (MKM) ",Uued Uudised,2020-10-1,https://uueduudised.ee/majandus/it-minister-raul-siem-5g-ja-teiste-sidevorkude-puhul-on-oluline-riiklik-julgeolek/
IT-minister: kosmosetööstuse alane koostöölepe kaitsetööstuse liiduga aitab küberturbe taset tõsta - Uued Uudised,"Väliskaubandus- ja infotehnoloogiaminister Raul Siemja Eesti Kaitsetööstuse Liidu nõukogu esimees Taavi Veskimägi allkirjastasidtäna vastastikuse mõistmise ja koostöölepingueesmärgiga parandada riigi ning ettevõtete vahelistkoostöödEestikosmosetööstuse edendamisel. Siemi sõnul on tegemist olulise sammuga Eesti kosmosepoliitika eesmärkide saavutamisel, et luua siinsele tööstussektorile soodne keskkond kõrgtehnoloogial põhineva ettevõtluse arenguks. „See aitab kasvatada ettevõtete lisandväärtust ja ekspordivõimet ning loob eeldused uute nutikate töökohtade tekkeks Eestis,“ ütles Siem. „Läbi ühise koostöö loome Eesti kosmose- ja kaitsetööstusettevõtetele paremad võimalused teadus- ja arendustegevuseks, jagame parimaid praktikaid ja kogemusi ning toetame uuenduslikke tegevusi, millel on suur potentsiaal just välisturgudel edukad olla,“ lisas Siem. Siem märkis, et kaitse- ja kosmosetööstus on omavahel väga tihedalt seotud, kus Eesti ettevõtete tugevus on eelkõige just küberturvalisuse ja masinõppe vallas. „Koostöös Euroopa Kosmoseagentuuriga arendavad Eesti ettevõtted küberturberakendusi ja küberturbega seotud harjutusi, kaugseire suurandmete analüüse riigi efektiivsemaks toimimiseks ning autonoomseid roboteid, mida oleks võimalik rakendada avakosmose uurimisel,“ ütles Siem. „Selleks, et Eesti ettevõtted suudaksid kosmose küberturbe valdkonnas teiste riikidega konkurentsis püsida, kuulutab EASi Kosmosebüroo koostöös Majandus- ja kommunikatsiooniministeeriumi ning Euroopa Kosmoseagentuuriga tänavu oktoobris välja järgmise kosmose küberturbe rakenduste ideekorje, millest võiks saada ka mõni järgmine Eesti edulugu,“ lisas Siem. „Eesti Kaitsetööstuse Liit on Eesti kaitsetööstust arendanud koos Kaitseministeeriumiga viimase kümne aasta jooksul süsteemsemalt kui ühtegi teist tööstusharu Eestis. Tahame sama edulugu korrata kosmosetööstuse vallas koostöös Majandus- ja kommunikatsiooniministeeriumiga. Euroopa kosmosevaldkond pakub Eesti ettevõtetele palju uusi võimalusi, peame toetama siinseid ettevõtteid nende võimaluste rakendamisel. Eesti Kaitsetööstuse Liit soovib ennast korraldada ümber paljude teiste riikide vastavate eriala liitude eeskujul Eesti Kaitse- ja kosmosetööstuse liiduks. Täna sõlmitud leping on oluline teetähis sellel arenguteel,“ ütles Eesti Kaitsetööstuse Liidu nõukogu esimees Taavi Veskimägi. Veskimägi sõnul on juba praegu Euroopa kaitsetööstuse arendamise programmides (EDIDP) osalevatel Eesti ettevõtetel võimalus tsiviil- või kahesekasutusega (nndual-use) tehnoloogiaid väga edukalt rakendada kaitse- ja julgeolekusektoris ning tulevikus kindlasti ka kosmosesektoris. EDIDP konkursilt on esmase tõuke saanud palju innovaatilisi Eesti kaitsetööstuse portfelli kuuluvaid tooteid, nagu näiteks mehitamata masinate süsteemide arendamine, militaarotstarbeliste küberolukorra teadlikkuse platvormide prototüüpide loomine, strateegilise ja operatsioonitasandi juhtimissüsteemi ning seire ja luurega seotud lahenduste arendamine. Eesti Kaitsetööstuse Liit (EKTL) on mittetulundusühing, mis koondab ning ühendab tänaseks üle 100 kaitsetööstuse ettevõtte Eestis. EKTL eesmärgiks on võimaluste loomine liitu kuuluvate ettevõtete kaitseotstarbeliste teenuste ja kaupade turul ning olla strateegiline partner Eesti riigile, et selle kaudu tugevdada Eesti kaitsevõimet ja panustada majanduse arengusse. ",Uued Uudised,2020-09-30,https://uueduudised.ee/majandus/it-minister-kosmosetoostuse-alane-koostoolepe-kaitsetoostuse-liiduga-aitab-kuberturbe-taset-tosta/
Fitch kinnitas Eesti riigireitingu senisel kõrgel tasemel - Uued Uudised,"Reitinguagentuur Fitch kinnitas Eesti pikaajalise riigireitingu senisel kõrgel AA-tasemel stabiilse väljavaatega, teatas reedel rahandusministeerium. Eesti reitingut toetavad tugevad institutsioonid, kuulumine Euroopa Liitu ja euroalasse, usaldusväärse eelarvepoliitika taust koos madala võlakoormusega ja netolaenuandja positsioon. Eesti võlakoormus oli koroonapandeemia puhkedes Fitchi hinnatavate riikide hulgas üks madalamaid, ulatudes 2019. aasta lõpus 8,4 protsendini sisemajanduse koguproduktist (SKP). Agentuuri prognoosi kohaselt kasvab see 2020. aasta lõpuks 15,2 protsendini SKP-st. Eesti on väikese ja avatud majandusena koroonaviiruse mõjudele hästi vastu pidanud, seda tänu IKT-teenuste suurele osakaalule ja majanduse suhteliselt väikesele turismiteenuste netoekspordile (ligikaudu 1 protsent SKP-st). Sellest hoolimata kahaneb Eesti majandus sel aastal agentuuri hinnangul 5,7 protsenti, kasvades seejärel 2021. aastal 4,5 protsenti. Kogu euroala majandus kahaneb agentuuri prognoosi kohaselt tänavu 9 protsenti. Majanduskasvu väljavaadetele on suurimaks ohuks töötuse suurenemine, kuna tööturu toetusmeetmed lõppesid, ja see võib mõjutada ka eratarbimist. Eesti tööturgu peab Fitch väga paindlikuks, seetõttu kasvas registreeritud töötuse määr augusti lõpuks vaid 7,6 protsendini pandeemia eelselt 5,6 protsendilt. Agentuur prognoosib, et keskmine töötuse määr on 2020. aasta kokkvõttes 7,5 protsenti ja tuleval aastal 8 protsenti, hakates seejärel taas langema. Alates 2021. aastast hoogustavad majanduskasvu 1,6 miljardini küündivad toetused ELi taaskäivitamise rahastust. Arvestades ka uue mitmeaastase eelarveraamistiku (MFF) 2021-2027 vahendeid, ulatub ELi toetuste maht aastas 3,6 protsendini SKP-st, mis on üksnes pisut vähem kui aastatel 2014-2020 saadud 3,7 protsenti. Stabiilne jooksevkonto ülejääk toetab Eesti netolaenuandja positsiooni. Agentuuri hinnangul see positsioon suurenenud riigilaenude tõttu küll kahaneb keskpikas plaanis, kuid sellegipoolest jääb Eesti netolaenuandjaks. Reitingu tõstmisele edasipidi aitaks kaasa struktuursete näitajate paranemine, ennekõike kui Eesti SKP elaniku kohta hakkab lähenema teistele hinnatavatele riikidele. Reitingu langetamiseni võib viia keskpikas plaanis võlakoormuse jäämine kõrgele tasemele. Näiteks kui ei õnnestu vähendada eelarvepuudujääki peale koroonaviiruse taandumist või pikemaaegse nõrga SKP kasvu tõttu. (BNS) ",Uued Uudised,2020-09-26,https://uueduudised.ee/majandus/fitch-kinnitas-eesti-riigireitingu-senisel-korgel-tasemel/
IT-minister Raul Siem ja USA asevälisminister Keith Krach kohtusid e-Eesti esitluskeskuses - Uued Uudised,"Väliskaubandus- ja IT-minister Raul Siem külastas kolmapäeval e-Eesti esitluskeskust ja kohtus seal Eestit külastava USA asevälisministri Keith Krach’iga. Ameerika Ühendriigid on Eesti jaoks väga oluline partner nii turvalisuse, teaduse ja tehnoloogia kui kaubavahetuse vallas. Kohtumisel olid peamisteks jututeemadeks digiarenguga seonduv, koostöö 5G turvalisuse ja Kolme mere algatuse osas. e-Estonia esitluskeskus demonstreeris, kui lihtne ja mugav on Eestis dokumente ID-kaardi või mobiiltelefoni abil allkirjastada ja riigiteenuseid veebi vahendusel kasutada. Kui eestlase jaoks on nt 3 minutiga tuludeklaratsiooni esitamine ja veebi vahendusel ettevõtte asutamine tavapärane nähtus, siis USA-s ja mujal suurriikides tundub see uskumatuna, et riigiteenuste kasutamiseks ei pea füüsiliselt ühessegi asutusse koha peale minema. USA asevälisminister kohtus eile veel vabariigi presidendi ja välisministriga ning osales Ameerika Kaubanduskoja vastuvõtul. (MKM) ",Uued Uudised,2020-09-25,https://uueduudised.ee/majandus/it-minister-raul-siem-ja-usa-asevalisminister-keith-krach-kohtusid-e-eesti-esitluskeskuses/
Rahandusministeerium: Eesti majandusel läheb ülejäänud EL-ist paremini - Uued Uudised,"Rahandusministeeriumi fiskaalpoliitika osakonna analüütiku Madis Abeni sõnul on Eesti majandus praeguses majanduslanguse olukorras paremini kaitstud kui mitmed lõunapoolsed Euroopa Liidu riigid. “Eesti majandus kahanes teises kvartalis aastases võrdluses 7 protsenti, väiksema majanduslangusega on pääsenud vaid 5 protsendiga Leedu ja Soome,” ütles Aben pressiteates. “Rootsi majandust ei päästnud leebemad tegutsemispiirangud, kuna inimesed muudavad käitumist ka vabatahtlikult ning oluline osa langusest oli teises kvartalis seotud kaupade tootmise ning ekspordi raskustega,” lisas ta. Abeni sõnul andis Eesti puhul töötlev tööstus kogu langusest üle kolmandiku ehk pea kolm korda rohkem kui majutus ja toitlustus. “Viiruse mõjud avaldusid kõige jõulisemalt siiski vaba aja veetmisega seotud valdkondades, eelkõige majutuses-toitlustuses. Seal kahanes palgatulu aastatagusega võrreldes ka töötasu hüvitist arvestades poole võrra, samas kui käibed langesid majutuses pea 90 protsenti,” nentis analüütik. “Ilus suvi ja siseturism leevendavad olukorda veidi ka kolmandas kvartalis, kuid välisturistide vähesus ei luba olulist taastumist,” prognoosis Aben. Tema sõnul jätsid välisturistid teises kvartalis Eestisse üle 400 miljoni euro vähem kui aasta varem. Analüütik märkis, et palgatulu langus oli oluline veel veonduse, kunsti ja meelelahutuse, ehituse ja abitegevuste valdkonnas. Abeni sõnul on kriisikuudel oluliselt kasvanud elanike säästud. Majapidamiste hoiuste mahu kasv on ületanud kriisieelset aega ligikaudu 200 miljoni euro võrra aprillist juulini. “Enamus sellest oli kevadkuudel ilmselt sundsäästmine, kuna tarbimisvõimalused olid füüsiliselt piiratud,” ütles ta. “Välisreisidele kulutasid Eesti residendid 300 miljonit eurot vähem kui mullu ja enamik sellest ei jõua suvekuudel ilmselt kohalikku turismimajandusse. Kuid osa säästmise suurenemisest tuleneb ilmselt ka ettevaatlikkusest, sest viiruse mõjud levivad majandusse kardetavasti laiemalt, kui seni nähtud,” lausus analüütik. “Teises kvartalis kasvas palgatulu vaid finantssektoris, infos-sides ning avaliku sektori tegevusaladel. Säästude jaotus on siiski väga ebaühtlane ja valdav osa sellest tuleb tulujaotuse ülemisest otsast,” lisas ta. Abeni sõnul ei ole määramatus majandusliku tuleviku ees olnud kunagi suurem kui praegu. “Seda põhjusel, et majanduse arengut ei dikteeri majanduse sisemised kohandumismehhanismid, vaid see sõltub eelkõige tervise kaitsega seotud piirangutest ning riikide abimeetmetest.” “Eesti majandus on käesoleva, enim turismisektorit mõjutava olukorra suhtes siiski paremini kaitstud kui mitmed lõunapoolsed Euroopa Liidu riigid,” ütles Aben. (BNS) ",Uued Uudised,2020-08-31,https://uueduudised.ee/majandus/rahandusministeerium-eesti-majandusel-laheb-ulejaanud-el-ist-paremini/
Siseminister Alar Laneman andis Riigikogus ametivande ja astus ametisse - Uued Uudised,"Uus siseminister Alar Laneman astus kolmapäeval Riigikogu ees ametivande andmisega ametisse. Peaminister Jüri Ratas soovis uuele ministrile kiireks tööleasumiseks jõudu. “Pikka kohanemisaega Alar Lanemanil ei ole, sest valitsuse töögraafik on tihe ning elluviimist ootavad mitmed olulised otsused,” ütles ta. Alar Laneman on taasiseseisvumisjärgse Eesti Kaitseväe üks ülesehitajaid. Ta on Kaitseväes teeninud mitmete üksuste ja asutuste juhina, olles 2002–2007 kaitsejõudude peastaabi ülem. Pärast kaitseväeteenistust on Laneman osalenud kodumaise kaitsetööstuse alaliidu loomisel ning töötanud lahingroboteid tootvas ettevõttes MILREM. Alates 2019. aastast on Laneman Riigikogu liige. Ta on lõpetanud Rootsi Kuningriigi Sõjaväeakadeemia (2001) ja Kaitseuuringute Kolledži Londonis (2008). Alar Lanemani sõnul kavatseb ta ministrina edasi minna senise siseministri algatustega: jätkata sisejulgeoleku reservi loomist, suurendada piirivalve võimekust ja ohjeldada sisserännet. „Peame püüdlema selle poole, et Eesti oleks maailma turvalisim riik. Selleks tuleb muu hulgas tagada, et üleilmse rahvaste rändamise käigus ei tekiks meie riigis suletud elanikegruppe. Eesti saab lubada ainult nii palju sisserändajaid, kui me suudame edukalt lõimida,“ ütles Laneman.  ",Uued Uudised,2020-11-18,https://uueduudised.ee/uudis/eesti/siseminister-alar-laneman-astus-ametisse/
Uus keskkonnaminister Rain Epler astus ametisse - Uued Uudised,"Uus keskkonnaminister Rain Epler astus esmaspäeval riigikogu ees ametivande andmisega ametisse. Peaminister Jüri Ratas ütles, et soovib Eplerile jõudu ja kiiret sisseelamist ministriametisse, et jätkata tööd oluliste keskkonnaeesmärkide poole liikumisel. Epleri nimetas neljapäeval peaministri ettepanekul ametisse president Kersti Kaljulaid, kes vabastas juba varem senise keskkonnaministri Rene Koka. Kokk esitas peaministrile tagasiastumisavalduse tervislikel põhjustel 5. novembril. Epler töötas enne ministriks saamist rahandusminister Martin Helme nõunikuna ning kuulus Riigimetsa Majandamise Keskuse, Ettevõtluse Arendamise Sihtasutuse ja KredExi nõukokku. RAIN EPLER ● Rain Epler sündis 6. juunil 1977 Tallinnas, ta on abielus ning kolme lapse isa● Epler on alates 2019. aastast RMK, EASi ja Kredexi nõukogu liige● Alates 2016. aastast Pühajõe Pruulikoda OÜ ja Kolmejalgne Mündiga Konn OÜ juhatuse liige● Aastatel 2019-2020 oli Rahandusministri nõunik● Aastatel 2018-2019 oli Endover SRL (Rumeenia) juhatuse liige● Aastatel 2012-2014 oli RSA Kindlustus müügi- ja turundusdirektor● Aastatel 2009-2012 oli AON Kindlustusmaakleri regiooni IT-juht● ​Kuulub Eesti Konservatiivsesse Rahvaerakonda ",Uued Uudised,2020-11-16,https://uueduudised.ee/uudis/eesti/uus-keskkonnaminister-rain-epler-astus-ametisse/
Raul Siem algatab veel enne kohalikke valimisi e-valimiste auditi: selle turvalisus on riikliku julgeoleku küsimus - Uued Uudised,"Majandus- ja kommunikatsiooniministeerium tegeleb koos Riigi valimisteenistusega aktiivselt e-valimiste turvalisemaks muutmisega. Töös on sõltumatu auditi ja turbeanalüüsi läbiviimine ja mitu turvalisust tõstvat uuendust hiljemalt 2021. aasta kohalike omavalitsuste valimiste jaoks. Lisaks on algatamisel eelnõu valimisseaduste muutmiseks, et määratleda täpsemalt ministeeriumi valitsemisala kohustused seoses valimiste korraldamise ja küberturvalisuse tagamisega.  Minister Raul Siem (EKRE) märkis, et kui 2005 aastal oli e-hääletajate osakaal kogu valijate hulgast alla 1,9 protsendi, siis viimastel valimistel kasutasid e-hääletamise võimalust pea pooled valijatest. See tähendab, et e-valimisrakendused, mis olid algselt marginaalse tähtsusega on aja jooksul muutunud oluliseks valimiste osaks. „Põhiseaduse kohaselt rahvas, kui demokraatliku riigi kõrgeim riigivõimu kandja, teostab oma võimu peaasjalikult läbi vabade, ausate, läbipaistvate, turvaliste valimiste. Sellest tulenevalt ei tohiks olla vaidlust ka selles, et valimised, kui demokraatliku riigi põhialused ja väärtused, kuuluvad kõige olulisemate riiklike kaitseobjektide hulka. Valimiste näol sh e-valimiste näol ei ole minu hinnangul tegemist millegi vähemaga, kui riikliku julgeoleku küsimusega,“ rääkis Siem. Ministri sõnul tuleb teadvustada, et elame üha digitaliseeritumas maailmas. „Kui me oleme läinud riigina seda teed, et kasutame niivõrd olulises riigi eksistentsi alusprotsessis nagu on valimised, e-rakendusi, siis peame suutma ka tagada, et nende rakenduste toimivust kaitstakse kõige kõrgemal võimalikul küberturvalisuse tasemel.“ Kuigi küberturvalisuse juhi Raul Rikki sõnul on MKM-i, koostöös Vabariigi Valimiskomisjoni (VVK) ja riigi valimisteenistusega (RVT) üks fundamentaalsemaid eesmärke valimiste infosüsteemide küberturvalisuse tagamine terviklikumalt ja senisest oluliselt kõrgemal tasemel. „Arvestades, et valimistega seotud infosüsteemide turvalisus on riigi julgeoleku küsimus, ei ole nende küberturvalisus korraldatud parimal võimalikul viisil. Näiteks ei ole RVT-l piisavalt rahalisi vahendeid, et kõiki kõrgetasemelisi küberturbe funktsioone ellu viia. RVT-l puudub küberturbe juht ja vajalikud eksperdid, kelle põhiülesandeks oleks valimiste küberturvalisuse tagamise korraldamine. Seda funktsiooni on täidetud muude ülesannete seas olemasolevate ametikohtade baasil. Kuna RVT võimekus valimiste küberturvalisust tagada on väga väike, tellib RVT teatud küberturbe funktsioone lepingu alusel asutustelt (RIA) ja ettevõtetelt. See ei ole iseenesest halb, kuid antud juhul tekib küsimus, kes haldab küberturbe riske terviklikult ning hoolitseb selle eest, et kõik valimistega seotud küberturvalisuse meetmed oleksid adekvaatselt rakendatud,“ selgitas Rikk. Lisaks on tema sõnul küsimus küberturbe tagamise järelevalve teostamises, mille eest vastutab VVK. „See on koht, kus MKM riigi küberturvalisuse juhtministeeriumina saaks toetada VVK-d omapoolse hinnangu andmisega,“ ütles Rikk. Raul Siemi sõnul on praegu jäänud väliskaubandus- ja infotehnoloogiaministri kohustuseks küll e-valimiste turvalisuse ja läbipaistvuse küsimustega tegelemine, kuid õiguslikult puudub selleks alusraamistik, kuna e-valimiste ettevalmistamise ja korraldamisega tegeleb seaduse järgi ainult RVT. „2021. aasta uuenduste ja auditi osas on meil põhimõtteline kokkulepe RVT-ga ja sõlmimisel on koostööleping, kuid alates 2022. aastast tahame määratleda seaduse tasemel täpsemalt ära MKM-i valitsemisala õigused ja kohustused seoses valimiste korraldamise ning küberturvalisuse tagamisega. Nii tekib ka vastutuse osas selgem jaotus ja edaspidi on IT-ministril võimalik e-valimiste küberturvalisust tugevamalt kindlustada,“ selgitas Siem. Riigi küberturvalisuse juhi Raul Rikki täpsustuse kohaselt pannakse kavandatavate muudatustega RIA-le ülesanne korraldada valimiste küberturvet. „Turbe korraldus hakkab olema kaheastmeline – RIA korraldab küberturvet ning MKM kontrollib kogu protsessi küberturvalisust ja annab Vabariigi Valimiskomisjonile arvamuse, kas küberturvalisus on korraldatud piisaval tasemel elektrooniliste süsteemide kasutamiseks valimiste läbiviimiseks,“ ütles Rikk. IKT asekantslerSiim Sikkutisõnul on e-valimiste turvalisuse ja usalduse küsimus ministeeriumi töölaual prioriteetne. „Meie digiriigi toimimise ja kasu aluseks on inimeste usaldus digiteenuste ja -keskkonna vastu. Seni pole e-valimiste süsteemile tehtud ei terviklikku auditit ega ka süstemaatilist turvalisuse hindamist. Seetõttu on oluline tegeleda niivõrd oluliste rakenduste ja protsesside, kui seda on valimiste küberturvalisus, väga põhjalikult ja kõiki vajalikke turbemeetmeid rakendades,“ ütles Sikkut. Asekantsleri sõnul on audit ja riskianalüüs plaanis korraldada piisava ajavaruga enne järgmisi kohaliku omavalitsuse valimisi, et jõuaks ka vajalikud organisatoorsed, protseduurilised ja tehnoloogilised turbemeetmed rakendada. MKM, RIA ja RVT koostöös on tegemisel erinevad arendused valimiste infosüsteemile ja elektroonilise hääletamise süsteemile (turvameetmete täiendamine, koodianalüüs), valimiste veebilehe ja riskianalüüside uuendamine, küberruumi seire, juhendite ja infomaterjalide värskendamine, valimiste vaadeldavuse parandamine jne. Üks tähtsamaid tegevusi läbipaistvuse suurendamiseks on sõltumatu auditi ja riskihinnangu läbiviimine. „Me oleme harjunud, et meil on olemas e-hääletamise võimalus, kuid see süsteem peab olema turvaline ja läbipaistev. Peame mõistma, et e-valimiste puhul ei ole tegemist usuküsimuse vaid riikliku julgeoleku küsimusega. Tänases digimaailmas tuleb küberturbesse suhtuda äärmise tõsidusega. Kui me seda alatähtsustame ega suuna selle tagamisse oma parimaid kompetentse, riskime reaalse ja otsese ohu tekkimisega riigi julgeolekule,“ rõhutas minister Siem.  ",Uued Uudised,2020-11-16,https://uueduudised.ee/uudis/eesti/raul-siem-algatab-veel-enne-kohalikke-valimisi-e-valimiste-auditi-selle-turvalisus-on-riikliku-julgeoleku-kusimus/
EKRE esitas volikogule kinnitamiseks siseministri kandidaadi Alar Lanemani - Uued Uudised,"Eesti Konservatiivse Rahvaerakonna (EKRE) volikogu asub e-hääletama, kas esitada siseministri kandidaadiks endine kõrge sõjaväelane ja praegune Riigikogu liige Alar Laneman. Alar Laneman on taasiseseisvumisjärgse Eesti Kaitseväe üks ülesehitajaid. Ta on Kaitseväes teeninud mitmete üksuste ja asutuste juhina, olles 2002–2007 kaitsejõudude peastaabi ülem. Pärast kaitseväeteenistust on Laneman osalenud kodumaise kaitsetööstuse alaliidu loomisel ning töötanud lahingroboteid tootvas ettevõttes MILREM. Alates 2019. aastast on Laneman Riigikogu liige. Ta on lõpetanud Rootsi Kuningriigi Sõjaväeakadeemia (2001) ja Kaitseuuringute Kolledži Londonis (2008). Alar Lanemani sõnul kavatseb ta ministrina edasi minna senise siseministri algatustega: jätkata sisejulgeoleku reservi loomist, suurendada piirivalve võimekust ja ohjeldada sisserännet. „Peame püüdlema selle poole, et Eesti oleks maailma turvalisim riik. Selleks tuleb muu hulgas tagada, et üleilmse rahvaste rändamise käigus ei tekiks meie riigis suletud elanikegruppe. Eesti saab lubada ainult nii palju sisserändajaid, kui me suudame edukalt lõimida,“ ütles Laneman. EKRE volikogu liikmetel on aega Alar Lanemani kandidatuuri üle e-hääletada kuni 16. novembri õhtuni.  UU ",Uued Uudised,2020-11-13,https://uueduudised.ee/uudis/eesti/ekre-esitas-volikogule-kinnitamiseks-siseministri-kandidaadi-alar-lanemani/
President nimetas Rain Epleri keskkonnaministriks - Uued Uudised,"President Kersti Kaljulaid nimetas peaminister Jüri Ratase ettepanekul ametisse keskkonnaministri Rain Epleri. Enne ametisse nimetamist vestles riigipea keskkonnaministri kandidaadiga, virtuaalne jutuajamine keskendus keskkonnaministeeriumi valitsemisala väljakutsetele, edastas presidendi kantselei. Pikemalt arutati ka metsanduse, rohepöörde ja jäätmemajandusega seotud küsimusi. Keskkonnaminister Rene Kokk esitas novembri alguses peaminister Jüri Ratasele tervislikel põhjustel lahkumisavalduse. Pärast ministriametist lahkumist siirdus Rene Kokk riigikogu liikmeks. Keskkonnaministri koht kuulub vastavalt koalitsioonileppele EKRE-le. (BNS) ",Uued Uudised,2020-11-12,https://uueduudised.ee/uudis/eesti/president-nimetas-rain-epleri-keskkonnaministriks/
President Trump vallandas võltsimissüüdistusi eiranud küberturbeameti juhi - Uued Uudised,"Donald Trump vallandas teisipäeval päevapealt USA valimiste julgeolekut tagava küberturbeameti (CISA) juhi, kes pole välja teinud presidendi hoiatustest massilise pettuse kohta hääletusel. “Chris Krebsi viimane avaldus 2020. aasta valimiste turvalisuse kohta oli äärmiselt ebatäpne,” teatas Trump Twitteris.“Seetõttu on Chris Krebs vallandatud küber- ja taristujulgeoleku ameti direktori kohalt, otsus jõustub kohe.” CISA on deklareerinud, et 3. novembri valimised olid Ühendriikide ajaloo kõige turvalisemad. Krebs vastutas võimalike välis- ja kodumaiste häkkerirünnakute tõrjumise eest valimistega seotud taristule ja andmetele. (BNS) ",Uued Uudised,2020-11-18,https://uueduudised.ee/uudis/maailm/president-trump-vallandas-voltsimissuudistusi-eiranud-kuberturbeameti-juhi/
Tuhanded Trumpi toetajad korraldasid meeleavalduse Washingtonis - Uued Uudised,"Kümned tuhanded USA presidendi Donald Trumpi toetajad kogunesid laupäeval Washingtoni, skandeerides “neli aastat veel” ja süüdistades Trumpi valimiskaotuses demokraatide petuskeeme. Vabariiklasest Trump on seisukohal, et valimistel viidi läbi massiline pettus ning et tegelikult ta ei kaotanud demokraadist Joe Bidenile 3. novembri presidendivalimistel. Vähemalt 10 000 inimest kogunes Washingtoni Vabaduse väljakule, suundudes seejärel ülemkohtu hoone poole. “President Trump väärib seda, et näha, kes teda toetavad, ta väärib selle armastuse tajumist,” ütles üks toetajatest AFP-le. “Ma usun, et ta võidab, kui kogu pettus ja sohitegemine välja selgitatakse.” Ülemkohtu hoone juurde toodi julgeolekujõud, et välistada kokkupõrkeid meeleavaldajate leeride vahel. Olukord jäi rahulikuks, kui mitte arvestada teatavat tõuklemist. Washingtoni politsei teatas kümne inimese kinnipidamisest, sealjuures neli peeti kinni tulirelvade kaasaskandmise tõttu ja üks politsei ründamise eest. Kohale tulnud protestijate arv oli pealtnägijate sõnul märkimisväärne. “Terve süsteem on võlts… ka selles mõttes, kuidas informatsioon inimesteni jõuab,” ütles üks Ohio osariigist saabunud Trumpi toetaja. Trump üritab tõkestada võimu üleandmist Bidenile enne ametissevannutamist 20. jaanuaril ja on vaidlustanud kohtus mitu hääletust. (AFP-BNS) ",Uued Uudised,2020-11-15,https://uueduudised.ee/uudis/maailm/tuhanded-trumpi-toetajad-korraldasid-meeleavalduse-washingtonis/
Hakkab tulema: Trumpi meeskond saavutas Pennsylvania osariigis kohtuvõidu - Uued Uudised,"President Trumpi kampaania meeskond sai kohtuvõidu Pennsylvanias, kus osad posti hääled tunnistati kehtetuks, kuna oli valijaid, kes ei suutnud oma identiteeti 9. novembriks kinnitada, teatas Pittsburgh Post-Gazette. Siiamaani pole neid hääli arvesse võetud ja nende lõplik diskvalifitseerimine ei muuda Pennsylvania praeguseid hääletustulemusi. Praegustel andmetel on Joe Bidenil endiselt 54 000 häält rohkem. Osariigi kohtunik Mary Hannah Leavitt otsustas, et Pennsylvania riigisekretäril Kathy Boockvaril polnud ühtegi seadusliku õigust, mis oleks lubanud valijatel kinnitada oma identiteeti 12. novembrini.Seadus lubab valijatel oma isikut tõestada kuus päeva peale valimisi. Pennsylvania ülemkohus pikendas hääletamise tähtaega 6. novembrini ja sellepärast leidis Boockvar, et viimane tähtaeg, mil valijad peavad oma isikut tõestama on 12. november. Trumpi kampaaniameeskond sellega ei nõustunud, väites, etüldvalimised lõppevad 3. novembril ja Boockvaril puudus igasugune seaduslik õigus tähtaja pikendamiseks. Kohtunik Leavitt nõustus Trumpi kampaania argumendiga, lisades juurde, et Pennsylvania ülemkohus ei pikendanud isikute tuvastamise tähtaega. Pole veel täpselt teada, kui palju postihääli lõpuks langevad sellesse kategooriasse. Pennsylvania valitsus keeldus kommenteerimast, kuidas uus kohtuotsus lõplike valimistulemusi mõjutab. Allikas: ERR ",Uued Uudised,2020-11-13,https://uueduudised.ee/uudis/maailm/hakkab-tulema-trumpi-meeskond-saavutas-pennsylvania-osariigis-kohtuvoidu/
USA Georgia osariigis loetakse kõik hääled uuesti käsitsi üle - Uued Uudised,"Ameerika Ühendriikide Georgia osariigi vabariiklasest riigisekretär Brad Raffensperger teatas kolmapäeval, et osariigis viiakse läbi manuaalne häälte korduslugemine. „Täna kell 13 [11. novembril] teen ma ametlikult teatavaks, millistel valimistel antud häältele korraldatakse riske piirav audit (RLA). Ma annan teada, et RLA viiakse läbi presidendivalimistele.“ Tavaliselt vaatlevad ametnikud RLA käigus statistiliselt usaldusväärset valimisedelite valimit ja audit on koostatud matemaatiliselt selliselt, et selle käigus on võimalik tuvastada anomaaliaid, mis on tekkinud valesti seadistatud häältelugemismasinate, protseduurivigade või tahtlike rikkumiste tõttu. Kuid kuna Georgias on kahe presidendikandidaadi häälte arvu erinevus väga väike, andis Raffensperger korralduse ka kõigi häälte korduslugemiseks. „Kuna vahe on nii väike, siis on vaja täielikku käsitsi korduslugemist kõigis maakondades. See aitab luua kindlustunnet,“ ütles Raffensperger, lisades, et tegemist on nii auditi, korduslugemise kui ka uue küsitlusega üheaegselt. „Me kõik oleme näinud väga palju vaeva, et tagada aus ja täpne häältelugemine, et valijate hääled kajastuksid lõplikus tulemuses ja et iga valija saaks usaldada tulemust, olgu siis võitjaks tema valitud kandidaat või mitte,“ ütles ta. Raffenspergeri otsus järgnes esindajatekoja liikme Doug Collinsi avaldusele, milles Collins nõudis kõigi häälte korduslugemist kõigis Georgia maakondades. Collins rõhutas oma avalduses, et korduslugemise puhul tuleb Raffenspergeril võtta arvesse kolme asja: tuleb võrrelda kirjateel saadetud hääli valimisjaoskonnas hääletanute häälte ja kinnitamata valijate häältega. Teiseks tuleb kontrollida hääleõigust mitteomavaid isikuid, kes võisid hääle anda. Kolmandaks peab aga Raffensperger Collinsi arvates kuulutama välja täieliku käsitsi korduslugemise kogu osariigis. Seda laialt levinud kahtluste tõttu, et valimiste käigus esines reeglite vastu eksimist, et oli probleeme häältelugemismasinatega ning sellega, et vaatlejaid hoiti häälte lugemisest eemal. Georgias oli president Trumpil kolmapäevase seisuga Joe Bidenist vaid 14110 häält vähem. Allikas: Breitbart ",Uued Uudised,2020-11-13,https://uueduudised.ee/uudis/maailm/usa-georgia-osariigis-loetakse-koik-haaled-uuesti-kasitsi-ule/
Austria suleb Viini veretöö tõttu radikaalsed mošeed - Uued Uudised,"Austria valitsus annab esmaspäevase Viini veretöö tõttu korralduse sulgeda radikaalsed mošeed, teatas reedel siseministeerium. Ministeeriumi pressiesindaja lubas üksikasju siseminister Karl Nehammeri ja integratsiooniminister Susanne Raabi pressikonverentsil. Islamiriigi toetaja Kujtim Fejzulai lasi esmaspäeval Viinis maha neli inimest ja hukkus ise politsei kuuli läbi. (BNS) ",Uued Uudised,2020-11-6,https://uueduudised.ee/uudis/maailm/austria-suleb-viini-veretoo-tottu-radikaalsed-moseed/
Deutsche Bank nõustus maksma 150 miljonit dollarit trahvi - Uued Uudised,"Deutsche Bank nõustus maksma 150 miljonit dollarit trahvi nõuete mittetäitmise tõttu seoses Jeffrey Epsteiniga, keda süüdistati pedofiilias ja teistes seksuaalkuritegudes ning kes suri möödunud aastal vanglas. New Yorki finantsteenuse osakonna ametliku teate kohaselt määrasid nad Deutsche Banki New Yorki harule trahvi „seoses oluliste mittejärgimistega panga suhetes Jeffrey Epsteiniga“. Epsteinist, kes väidetavalt oli miljardär, sai Deutsche Banki klient 2013. aastal, viis aastat pärast seda, kui ta mõisteti süüdi alla 18-aastase tütarlapse kupeldamises. Uurijad leidsid, et Deutsche Bank ei olnud suutnud tagada Epsteini konto nõuetekohast kontrolli. Finantsteenuse kohaselt olid kontrollimata sajad kahtlased, miljonitesse dollaritesse ulatuvad tehingud. Nende hulgas oli makseid Epsteini väidetavatele kaasosalistele, valurahamaksed ohvritele, maksed Vene modellidele, maksed erinevate naiste õppemaksu ja muude kulude katteks ja maksed paljudele Ida-Euroopa perekonnanime kandvatele naistele. Kahtlust tekitasid ka sularaha väljavõtmised, nelja aasta jooksul kokku enam kui 800000 dollarit. „Ehkki pank oli teadlik Epsteini kriminaalsest taustast, ei õnnestunud neil avastada või takistada miljonitesse dollaritesse ulatuvaid kahtlaseid tehinguid,“ seisis finantsteenuse teates. Deutsche Bank saatis teisipäeval välja memo, mida jagati ka ajakirjandusega ja milles panga tegevjuht Christian Sewing kirjutas, et Epsteiniga koostöö tegemine oli suur viga ja selline asi ei tohiks enam kunagi korduda. Ühtlasi kinnitas ta, et kohe pärast Epsteini arreteerimist on pank olnud igati koostööaldis ja avatud võimude nõudmistele. 150 miljoni dollarine trahviraha Deutsche Bankile oli seotud ka rahapesuvastaste meetmete mitte täitmisega seoses Danske Bank Eesti filiaali rahapesuskandaali ning Küprosel paikneva FBME-ga. Danske Banki Eesti filiaalis avastati 2017. aastal osalemine väidetavalt kõigi aegade suurimas rahapesus. Pangast liikus mustana läbi umbes 200 miljardit eurot mitteresidentide raha. Allikas: Yahoo Finance ",Uued Uudised,2020-07-11,https://uueduudised.ee/majandus/deutsche-bank-noustus-maksma-150-miljonit-dollarit-trahvi/
Riik hakkab toetama marjakasvatajaid töötute palkamiseks - Uued Uudised,"Sotsiaalministeeriumi, maaeluministeeriumi ja töötukassa koostöös avatakse palgatoetuse meede põllumajandusettevõtetele, et soodustada töö kaotanud inimeste palkamist marjakasvatussektorisse; hinnanguliselt kulub meetmeks 600 000 eurot. Loodav palgatoetus aitab marjakasvatusega tegelevatel ettevõtjatel palgata kohalikku tööjõudu soodsamatel tingimustel ning teisalt pakkuda kriisi tõttu tööta jäänud inimestele võimalust hooajatöö tegemiseks, kuni pole veel leitud uut püsivat töökohta. Maaeluminister Arvo Alleri sõnul on marjakasvatuses hooajatööliste leidmine erinevatel põhjustel keeruline. “Samas on meie prioriteediks olnud Eesti inimeste tervis ja majanduslik toimetulek. Koostöös sotsiaalministeeriumiga on leitud võimalus leevendada hooajatööliste puudust rakendades meie enda inimesi.” “Palgatoetus võimaldab maksta konkurentsivõimelisemat palka ilma ettevõtete kulusid oluliselt suurendamata. Loodan, et see meede aitab leida vajalikke hooajatöötajaid marjakasvatusse.” Uue meetme tingimuste kohaselt makstakse toetust tööandjale, kelle tegevusvaldkonnaks on marja-, pähklikasvatus või muude puuviljade kasvatus. Tööandja peab võtma tööle registreeritud töötu, kes on olnud tööta viimased kolm kuud või teinud ajutiselt tööd vähem kui 30 päeva selle aja jooksul. Toetuse suurus ühes kuus on 50 protsenti töötajale makstavast brutotöötasust, kuid maksimaalselt töötasu alammäär, mis on sel aastal 584 eurot. Ühe töötu tööle võtmise eest makstakse ettevõtjale palgatoetust kuni kolm kuud. Toetust makstakse üksnes nende kuude eest, millal on töötajale välja makstud tasusid, millelt on kinni peetud töötuskindlustusmakse. Toetust makstakse, kui tööandja sõlmib töötuga töölepingu või võlaõigusliku teenuse osutamise lepingu, sõltumata kestusest. Toetust makstakse kuni 2020. aasta lõpuni ning selleks kulub hinnanguliselt 600 000 eurot. Prognoosi kohaselt võib uue meetmega tööd saada kuni 750 töötut. Toetust saab eeldatavasti taotleda alates 1. juulist, kui meetme tingimused on ametlikult kinnitatud, nende töötute eest, kes on tööle võetud 1. juunist või pärast seda. ",Uued Uudised,2020-06-11,https://uueduudised.ee/uudis/eesti/riik-hakkab-toetama-marjakasvatajaid-tootute-palkamiseks/
EKRE esitas Eesti Panga nõukogusse Jaak Valge - Uued Uudised,"Rahanduskomisjon algatas esmaspäeval eelnõu Eesti Panga Nõukogu liikmete nimetamiseks, Eesti Konservatiivne Rahvapartei esitas omapoolse kandidaadina Jaak Valge. Teised Riigikogu fraktsioonid tegid ettepaneku nimetada Eesti Panga Nõukogu liikmeks Jaanus Karilaiu (Keskerakond), Ivari Padari (SDE), Sven Sesteri (Isamaa) ja Andres Suti (Reformierakond). Eesti Panga nõukogu esimees tegi ettepaneku nimetada nõukogu liikmeteks valdkonna asjatundjad Kaie Keremi, Enn Listra, Rein Minka ja Urmas Varblase. Rahanduskomisjoni esimees Aivar Kokk ütles, et nõukogu liikmete esitamise ettepanek lähtub asjaolust, et Eesti Panga Nõukogu varasema koosseisu volitused on lõppenud. „Tulenevalt seadusest nimetab Eesti Panga Nõukogu liikmed Riigikogu rahanduskomisjoni ettepanekul. Samas esitab tulenevalt seadusest iga fraktsioon rahanduskomisjonile fraktsiooni nõukogus esindava saadiku nime koos tema kirjaliku nõusoleku ja kirjaliku kinnitusega, et ta vastab Eesti Panga seaduses nõukogu liikmele sätestatud nõuetele,“ selgitas Kokk. Eesti Panga seaduse kohaselt peavad nõukogu liikmed olema Eesti kodanikud, kellel on kõrgharidus ning nõukogu töös osalemiseks vajalikud teadmised ja kogemused ning kelle suhtes ei esine seaduses sätestatud aluseid. See tähendab, et tema suhtes ei ole jõustunud süüdimõistev kohtuotsus kriminaalasjas ja tema suhtes ei ole jõustunud pankrotimäärus, ärikeelu kohaldamine või seaduse alusel ettevõtjaks olemise õiguse äravõtmine. Eesti Panga seaduse kohaselt ei tohi nõukogu liige töötada ühegi fondivalitseja, investeerimisfondi, investeerimisühingu, krediidiasutuse, kindlustusandja või muu finantsjärelevalve alla kuuluva subjekti juures ega kuuluda nende juhtimisorganitesse. UU ",Uued Uudised,2020-06-11,https://uueduudised.ee/majandus/ekre-esitas-eesti-panga-noukogusse-jaak-valge/
Rahandusminister Martin Helme: Kredex hakkab raha välja maksma sel nädalal - Uued Uudised,"Rahandusminister Martin Helme sõnul peaks Kredexi laenude väljamaksmine algama hiljemalt selle nädala lõpus. Minister nentis esmaspäevasel riigieelarve kontrolli erikomisjoni istungil, et Kredexi ja Ettevõtluse Arendamise Sihtasutuse (EAS) meetmete väljamaksmisel on tekkinud küll teatav pudelikael, ometi pole see tema hinnangul prognoositust hullem. Töötukassa meetme osas märkis Helme, et esimesel kuul on seda kasutatud prognoositust vähem. Samas tõi ta välja, et praegu on koos vaid märtsikuu numbrid ning aprillis on tõenäoliselt näha kasvu. Ministri hinnangul on meede praegu oma eesmärki täitnud ning koondamisi ära hoidnud. Seda, kas koondamised tulevad meetme lõppemise järel hilinemisega või jäävadki ära, on Helme sõnul praegu veel vara öelda. Helme rääkis, et töötukassa meetme pikendamise ettepanek on valitsuse aruteludest läbi käinud, ent otsuse tegemiseks tuleb ära oodata maikuu lõpp. Sisulist arutelu meetme pikendamise osas pole valitsuses veel toimunud. Veel rääkis rahandusminister, et maksulaekumised langevad praeguse seisuga ootuspärases ulatuses. Riigikassa likviidsusega tema sõnul praegu probleeme pole. Seni on riik võtnud kaks laenu, 750 miljoni ja 200 miljoni euro ulatuses. Helme sõnul on tehtud ettevalmistusi selleks, et vajadusel uusi laene võtta. (BNS) ",Uued Uudised,2020-05-4,https://uueduudised.ee/majandus/rahandusminister-martin-helme-kredex-hakkab-raha-valja-maksma-sel-nadalal/
Globalismi lõpp ja rahvusliku majanduse taassünd? Jaapan kavandab tootmise suuremahulist äratoomist Hiinast - Uued Uudised,"Koroonaviiruse pandeemia ja sellega seotud võltsingute ning varjamiste tõttu plaanib Jaapan suuremahulist tootmise äratoomist Hiinast.  Jaapani peaminister Shinzo Abe teatas Nikkei Asia Review andmetel, et riik soovib ehitada üles majanduse, mis ei ole enam nii suures sõltuvuses Hiinast, tänu millele on lihtsam vältida häireid tarneahelates. Hiina jaoks ei ole see muidugi hea uudis, sest sarnaste sammud üle on arutanud ka teised maailma suured majandused. Eriti pahane on Hiina peale USA ja president Trump on öelnud, et Ameerika Ühendriigid võivad Hiinalt koroonaviiruse pandeemiaga seoses kahjutasu nõuda. Kommunistliku Hiina valitsus olevat teatud allikate andmetel üsna paanikas. „Valitsus on tõsiselt mures, kuna üha enam välismaiseid ettevõtteid lahkub Hiinast,“ väitis üks Hiina majandusallikas. Eriti murettekitav oleva Hiina jaoks Jaapani erakorraline majandusabipakett, mis julgustab (ning ka toetab rahaliselt) tarneahelate ümberkorraldamist. Kui pandeemiat ei oleks puhkenud, oleks toimunud Hiina president Xi Jinpingi riigivisiit Jaapanisse ja Xi oleks praeguseks ilmselt uhkelt teatanud uue ajastu algusest Hiina-Jaapani suhetes. Ta oleks kiitnud Abet ja Jaapan oleks valmistunud 2020. aasta olümpiamängudeks. Nüüd on aga mõlemad, nii Xi Jinpingi visiit kui ka Tokio olümpiamängud edasilükatud ning Hiina-Jaapani suhted ootavad samuti paremaid aegu. ",Uued Uudised,2020-04-29,https://uueduudised.ee/uudis/maailm/globalismi-lopp-ja-rahvusliku-majanduse-taassund-jaapan-kavandab-tootmise-suuremahulist-aratoomist-hiinast/
Sõda on Euroopas tagasi: esmaspäevase Viini terrorirünnaku korraldas Islamiriik - Uued Uudised,"Euroopa seisab silmitsi uue islamistide terrorirünnakute lainega – pärast mitut rünnakut Prantsusmaal ründasid pühasõdalased ka Austrias. Viini ründaja, kelle politsei maha lasi, oli äärmusrühmituse Islamiriik (IS) poolehoidja, ütles teisipäeval Austria siseminister Karl Nehammer.“Ta oli radikaliseerunud isik, kes tundis end lähedasena IS-ile,” ütles minister pressikonverentsil. Nehammeri sõnul sai lisaks ründajale surma veel neli inimest. Politsei otsib teisi ründajaid. Tulistamised leidsid aset kuues eri paigas. Ka islamiäärmuslaste internetitegevust jälgiv SITE Intelligence Group teatas teisipäeva varahommikul, et Viinis eelmisel õhtul aset leidnud terrorirünnaku korraldasid pühasõdalased. Islamistid kirjutasid veebis, et tegemist oli kättemaksuga Austria osalemise eest USA juhitud koalitsioonis võitluseks Islamiriigi (IS) vastu. Austria pealinna Viini kesklinnas sai esmaspäeval sünagoogi juures aset leidnud terrorirünnakus surma vähemalt kolm inimest ja haavata sai viimastel andmetel veel 14 inimest. Varahommikul suri vigastustesse terrorirünnakus haavata saanud naine. “Pärast seda kohutavat kuritegu suri veel üks naine saadud vigastustesse” teatas linnapea Michael Ludwig rahvusringhäälingule ORF. Rünnak leidis aset kella kaheksa ajal õhtul kohaliku aja järgi. Esialgu pole siiski selge, kas sünagoog oli rünnaku sihtmärgiks. Mõnede meediakanalite andmetel sai esimesena surma sünagoogi valvur, kelle ründaja maha lasi. Mõrtsukas põgenes kuriteopaigalt. Politsei teatas hiljem, et ründajaid oli mitu. Väljaande Kronen Zeitungi info kohaselt on üks raskelt haavatutest politseiametnik. Sotsiaalmeedias liikusid kaadrid valgesse rõivastatud ja automaati kandvast mehest, kes tulistab tänaval inimesi. Austria kantsler Sebastian Kurz mõistis ööl vastu teisipäeva karmilt hukka eemaletõukava terrorirünnaku Viini kesklinnas. “Meie vabariigis on praegu rasked tunnid,” kirjutas Kurz suhtlusvõrgustikus Twitter. “Meie politsei tegutseb otsustavalt selle vastumeelse terrorirünnaku toimepanijate vastu. Terrorism ei hirmuta meid iialgi ja me võitleme selle vastu kõigi vahenditega,” kinnitas kantsler. Sebastian Kurz ütles meediakanalile ORF, et ründajad olid tugevalt automaatrelvadega varustatud ning nende ettevalmistus oli professionaalne. See tähendab, et Islamiriik kasutab lisaks pearaiujatest “üksikutele huntidele” ka sõjalisi üksusi. (AFP-STT-BNS) ",Uued Uudised,2020-11-3,https://uueduudised.ee/uudis/maailm/soda-on-euroopas-tagasi-esmaspaevase-viini-terrorirunnaku-korraldas-islamiriik/
Rünnakud Prantsusmaal jätkuvad: nüüd vigastati rängalt preestrit - Uued Uudised,"Prantsusmaal Lyonis sai laupäeval rängalt haavata Kreeka õigeusu preester, kreeklasest preester oli rünnaku hetkel kirikut sulgemas. Politsei tabas rünnakus kahtlustatava mehe laupäeva õhtul. “Tunnistajate esialgsele kirjeldusele vastav isik on kinni võetud,” ütles Lyoni prokurör Nicolas Jacquet laupäeva õhtul. Prokuröri sõnul oli kahtlusalune kinnipidamisel relvastatud, vahendas ERR. Tulistamine leidis aset kolm päeva pärast seda, kui noaga relvastatud 21-aastane tuneeslane tappis Nice’i kirikus kolm inimest. Prantsusmaal on pinged lahvatanud pärast seda, kui satiirileht Charlie Hebdo septembri algul avaldas prohvet Muhamedi pilavad pildid. Selle järgnesid rünnak lehe endise toimetuse lähedal, õpetaja pea mahavõtmine ja rünnak Nice’is. ",Uued Uudised,2020-11-1,https://uueduudised.ee/uudis/maailm/runnakud-prantsusmaal-jatkuvad-nuud-vigastati-rangalt-preestrit/
